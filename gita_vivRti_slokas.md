Pangri_0006

॥ श्रीमद्धनुमद्भीममध्वांतर्गत रामकृष्णवेदव्यासात्मक लक्ष्मीहयग्रीवाय नमः ॥ हरिः ॐ । लक्ष्मीनारायणं नत्वा पूर्णबोधान्गुरू
नपि । कुर्मः श्रीकृष्णगीतायाभाष्यायुक्तार्थसंग्रहं । "स्त्रीशूद्रब्रह्मबंधूनां त्रयी न श्रुतिगोचरा । इति भारतमाख्यानं कृपया सुनिना
कृत" मिति भागवतोत्क्त्या वेदार्थज्ञानानधिकारिणां स्त्रीशूद्रादीनां धर्मज्ञानद्वारा मोक्षोभवेदिति भगवान्वेदव्यासः संभवसभाऽऽरण्यविराटोद्योगभीष्मद्रोणकर्णशल्यगदासौषुप्तिकशांत्यानुशासनिकाश्वमेधिकमौसलमहाप्रस्थान स्वर्गारोहणभविष्यत्पर्वभेदेन अष्टादशपर्वात्मकं भारतेकृत्वा तत्र भीष्मपर्वणि भारतपारिजातमधुभूतां सर्वभारतार्थसंग्रहभूतां श्रीकृष्णार्जुनसंवादरूपां भगवद्गीतां निबबंध । तत्रपूर्वषट्‌केज्ञानोपायोक्तिः । द्वितीयषट्‌के तत्साध्यज्ञानस्योक्तिः । तृतीयषट्‌के प्रागुक्तस्य प्रपंचनं क्रियत इति विवेकः । तत्राद्याध्यायो द्वितिये कति
॥ धृतराष्ट्रउवाच ॥ ॐधर्मक्षेत्रे कुरुक्षेत्र समवेता युयुत्सवः । मामकाः पाण्डवाश्चैव किमकुर्वत संजय ॥१॥
॥ अथ श्रीमद्भगवद्गीतादशश्लोकाधिक प्रथमाध्यायस्य त्रिविधार्थविवृत्तिः ॥

पयश्लोकाश्च कृष्णेनार्जुनबोधने प्रसक्तिसंपादनाय प्रवृत्ताः । तत्रायमर्थः । धृतराष्ट्रउवाच । किमित्याह धर्मेति घर्मसाधनभूमौ
कुरुक्षेत्रे युयुत्सवः युद्धमिच्छंतएव समवेता-मिलिताः संतो मामका-मदीयाः पांडवाश्च हे संजय किमकुर्वतेति इति शब्दोयोज्यः ।
पांडवानां भगवत्प्रियत्वं सर्वसाक्षिकमप्यजानन्धृतराष्ट्रः स्वपुत्राणां विजयविविदिषया संजयं पप्रच्छेत्यर्थः ॥ १ ॥ ॥ श्रीलक्ष्मीनृसिंहाय नमः ॥ त्रि. वि. श्रीनारदाभिधगुरोर्हृदयस्थपूर्णप्रज्ञांतरोङ्कगरमो गजवैरिवक्त्त्रः ॥ मत्कामितं प्रवित्तरन्नमितो यदर्थ प्रत्यूहहा जयति तात्विकमुख्ययंता ॥ १ ॥ श्रीगीताप्रथमाध्यायमध्यात्मादौ विपंचितुं ॥ उद्यतस्यापि मे बाल्यं क्षन्तुमईन्ति सूरयः ॥२॥

Pangri_0007

नन्विदमुद्यमनमयुक्तम् । अस्य व्याख्येयग्रंथस्यैवानारम्भणीयत्वात् ॥ तथाहि-अनारम्भणीयनिमित्तं तु द्वेधां । अप्रामाण्यम्, अनुबन्धवै धुर्य, चेति । अप्रामाण्यनिमित्तमपि त्रेधा ॥ अनाप्तवचनम्, श्रुतिविरोधो, युक्तिविरोधश्चेति, ॥ अनाप्तत्वहेतुरपि त्रिविधः, वक्तुः, श्रोतुः प्रसंगस्य, च अनानुकूल्यम् ॥ वक्तुरनानुकूल्यमपि त्रिविधम्-विवक्षितार्थतत्वाज्ञानम्, करणापटुत्वम्, विवक्षाभावश्चेति ॥ ततश्चायं ग्रंथः पौरुषेयः, अपौरुषेयौवा नाद्यः । ऋगादीनामेव अपौरुषेयत्वेन तदितरस्य तदभावात् । नच ऋगादिरेवायम् । तत्रानन्तर्भावात् ॥ द्वितीये तु कोस्य? वक्ता व्यास इति चेत् । तस्य जननादिना अस्मत्सादृश्येन तत्वज्ञानपटुकरणत्वाभावादननुकूलत्वम् ॥ नच भगवानेव व्यासः जननादिमत्वात्, कृतकृत्यस्य च तस्य प्रयोजनाभावाद्विवक्षाशुन्यत्वेनाननुकूलत्वं सुस्थमेव ॥ एवं त्रिविधस्यापि वक्त्रानुकूल्यस्याभावा द्वक्तुर्व्यासस्थानाप्तत्वमेव । श्रोत्रननुकूलत्वेनापि तत् । तथाहि-श्रोत्रानुकूल्यमपि द्विविधम् ॥ तत्वज्ञानयोग्यता, वक्तृप्रीतिविषयता चेति । तत्र इह किमस्मदादीनां श्रोतुत्वं, ब्रह्मादीनां वा । नाद्यः विषयैककामत्वेनोभयोरप्यभावात् । न द्वितीयः । तेषां स्वतः सर्वज्ञ त्वेनैव श्रवणायोगात् श्रवणानादरेणैत्र वक्तृप्रीतिविषयताया अप्ययोगात् सुस्थमनाप्तत्वम् ॥ प्रसंगविरहेणापि तत् । प्रसंगोनाम श्रोतृ प्रयोजनोद्देशः । तत्र विषयापेक्षाणामस्मदादीनां श्रोतॄणां नहि मोक्षादिप्रयोजनम्. नाप्यनेन विषयलाभः । ब्रह्मादीनां तु देवत्वप्राप्त्यैव तदधिकान्यस्य प्रयोजनस्याभावः ॥ एवं त्रिविधस्यापि आप्तवाक्यनिमित्तस्याभावादप्रामाण्यम् । श्रुतिविरोधीचायम् । तत्र । "हिरण्यगर्भः समवर्तताग्र" इति ब्रह्मणोऽग्रे विद्यमानत्वकथनेपि, अत्र. "अहमादिश्च भूतानामिति”भगवदुक्तेः ॥ तथैव युक्तिविरोधी-एतद्वंथोक्त नाचरणीयम्, दुःखसाध्यत्वात्, अग्निस्पर्शवादित्याद्युक्त्या तद्विरुद्धाचरणे सुखोपलम्भात् ॥ एवं श्रुतियुक्तिविरोधानाप्तवाक्यत्वसंभवेन सिद्धादप्रामाण्यादनारम्भणीयत्वं । अनुबन्धवैधुर्यादपि तत् । विषयप्रयोजनाधिकारिसम्बन्धभेदेनानुबन्धस्यापि चातुर्विध्यम् । तत्र नात्र विषयः । अस्त्यध्यात्मज्ञानमिति चेत्, ज्ञातृज्ञेययोर्भेदेन ज्ञानं, किंवा अभेदेन । नाद्यः । भेदस्यैवाप्रामाण्यात् । नांत्यः । ज्ञातृज्ञेययो रेकत्वे ज्ञातुज्ञेयत्वेन ज्ञेयस्य च ज्ञातृत्वेन विद्यमानत्वप्रसक्त्या ज्ञानायोगात् । आत्मनः स्वप्रकाशतया नित्यसिद्धत्वाच्च । संदिग्धोहि

विषयो भवति । आत्मनस्त्वहमित्यनुभवेनैव वेद्यतया शास्त्रस्य सिद्धसाधनतापत्तेश्च ॥ नापि प्रयोजनम्, किमैहिकं प्रयोजनं
आमुष्पिकं वा । नाद्यः । अधीतेप्यस्मिन्कामोपलम्भाभावात् । न द्वितीयः । आमुष्पिकस्यैवाभावात् । भावे वा गीतापाठेनैव मोक्ष गन्तुरश्रवणात् ।। विषयप्रयोजनाभावादधिकार्यमावः ॥ उभयाभावादेव सम्बन्धाभावोपि ॥ एवं चतुर्विधानुबन्धशून्यत्वेन चानारम्भणीयत्वमिति ॥ मैवम् ॥ प्रामाण्यसद्भावात् ॥ यत्तु प्रामाण्य कारणवक्त्रानुकूल्यनिरासाय जननादिहेतुना व्यासस्य नाराय-
णत्वाभावः साधितः । तदसाधु । " स्वयं नारायणोदेवो ब्रह्मरुद्रेन्द्रपूर्वकैः ॥ अर्थितो व्यासतां प्राप्य केवलं तत्वनिर्णयं ॥ चकार
पंचमं वेदं महाभारतसंज्ञक" मित्युक्तेः ॥ नचागमानुकूल्यं विना केवलानुमानमर्थसाधकम् । सर्वत्र कर्तु सुशकत्वात् । तदुक्तम् "सर्वत्रशक्यते कर्तुमागमं हि विनाऽनुमा । तस्मान्न सा शक्तिमती विनाऽऽगममुदीक्षितु " मिति वाराहे ॥ जन्मादिप्रदर्शनं तु केवलासज्जनमोहनाय । अजातो जातवद्विष्णुरमृतो मृतवत्तथा । मायया दर्शयेन्नित्यमज्ञानां मोहनाय चेति ब्राझे ॥ योहि सर्वज्ञकल्पानां ब्रह्मादीनांतत्वोपदेष्टा स कथमतत्वज्ञः । ब्रह्मरुद्रादिदेवेषु मनुष्यपितृपक्षिषु । ज्ञानं संस्थाप्य भगवान्क्रीडते पुरुषोत्तम" इति स्कान्दे ॥ यश्चबव्हागमप्रणेता स कथमपटुकरणो भवेत् । "ततः प्रसन्नो भगवान् व्यासो भूत्वा च तेन च । अन्यावताररूपैश्च वेदानुक्तार्थभूषितम् ।भारतं पंचरात्रं च मूलरामायणं तथा ॥ पुराणं भागवतं चेति संम्भिन्नः शास्त्रपुङ्गव” इति नारायणाष्टाक्षरकल्पे ॥ "उत्सन्नान्भगवान्वेदानुज्जहार हरिः स्वयमिति " स्कान्देच ॥ यच्च कृतकृत्यतया प्रयोजनाभावेन विवक्षाभावसाधनं तदप्यनुचितम् । 'मास्तु स्वार्थप्रयोजनम् तथापि परप्रयोजनार्थ विवक्षाभावसम्भवात् । दृश्यन्ते हि केवलं कृपापारवश्येन परोपकाराय प्रवृत्ताः ॥ एवं त्रिविधस्यौषिवक्त्रानुकूल्यस्य सत्वात्, व्यासस्यानाप्तत्वाभावः ॥ यच्च श्रोत्रानुकूल्याभावसाधनं तदप्यनुचितम् । श्रोतारस्तावद्वझेंदियः । न घतेषां सार्वज्ञेन श्रवणायोगः, ईश्वरविषये सार्वज्ञयाभावात् । तथोक्तं वायुपुराणे " सर्ववेदेषु येचोक्ता गुणा विष्णोः सुमंगलाः । तानेवभगवान्ब्रह्मा वेत्ति लक्ष्मीस्ततोऽधिकान् ॥ अज्ञाताश्चतया लक्ष्म्या कोटिशः सन्ति ते गुणाइति । अतः श्रवणानादराभावः । ब्रह्मणो

Pangri_0016

तावुभौ, समौ-महदभिमानित्वेन समानयोग्यतावन्तौ येषु ते । महेष्वासाः इषुः-ज्ञानं "इषगतिहिंसादर्शनेषु" गत्यर्थानां च ज्ञानार्थत्वात्, "इषः किचेत्युः" तस्मिन् आसा-निष्ठा, इष्वासा, महती-पूर्णा महेष्वासा येषान्ते, सन्तीति शेषः । विक्रामणो देवानेवाह । युयुधानइति "युयुवियोग" इति धातोः, विविक्तधानाकारचिन्हवान् शेषः, गोधूमाकृतिचिन्हानां नागे प्रसिद्धेः । विराटः-विशिष्टं-सर्वोत्कृष्टं, रमणं-सुखं यस्य तं विष्णुं अटयति-गमयति वाहयतीतियावत्, सगरुडइत्यर्थः । द्रुपदो-रुद्रः, उभयसमुच्चये च शब्दौ, एते त्रयः अहंकारतत्वाभिमानिनः । अतएव महारथा 'इत्युक्तं, महत्-महत्तत्वं, रथः-कारणत्वेन गतिर्यस्य सोऽहंकारः "रथगता"विति धातोः । अभिमान्यभिमन्यमानयोरैक्यव्यपदेशादिति भावः । एकवचनं तु पार्थक्येन योज्यं ॥ ॥ अंशार्थे ॥ भीमार्जुनौ-वाखिन्द्रौ "भीमसेनः पुरा वायु"रित्युक्तेः, "मर्जुनः पूर्वमेवेन्द्र" इति चोक्तेः, समत्वकथनं तु अन्यथाज्ञानित्वात् । युयुधानः-कृष्णपक्षाभिमानी देवः "कृष्णपक्षो 

धृष्टकेतुश्चेकितानः काशीराजश्च वीर्यवान् । पुरुजित्कुंतिभोजश्च शैब्यश्च नरपुंगवः ॥ ५ ॥
युधामन्युश्च विक्रांत उत्तमोजाश्च वीर्यवान् । सौभद्रो द्रोपदेयाश्च सर्वएव महारथाः ॥ ६ ॥

युयुधानाभिधेय" इत्युक्तेः, विराटः हाहानामा ब्रह्मगायको गन्धर्वः, "विराटस्तु हाहानामा गायको ब्रह्मणः पुरा" इत्युक्तेः ।
द्रुपदो-हूहूगन्धर्वः "द्रुपदस्तु पुरा प्रोक्तः स हूहूर्नाम गायक" इत्युक्तेः ॥ ॥ प्रसिद्धार्थ ॥ युयुधानः सात्यकिः, तेषामेव महारथत्वकथनं तु स्वपक्षीयवचोब्रुवाणस्य रामस्य कृष्णसमक्षमपि सात्यकिना निराकरणात् । विराटोत्तरगोग्रहणे पराजितत्वात् । गुरुदक्षिणादानकाले द्रुपदेनापि पराजितत्वादिति बोध्यं ॥ ४ ॥ रा० वि० वीर्यवानिति विशेषणं । नरपुंगवो नरश्रेष्टइत्यपि त्रयाणां विशेषणम् ॥५॥ महारथत्वं नाम "एको दशसहस्राणां योधयेद्यः स धन्विनां । शस्त्रशास्त्रप्रवीणश्च महारथ इति स्मृत" इत्युक्तरूपं । विक्रान्तः-पराक्रमवान् । सौभद्रः-अभिमन्युः । द्रौपदेयाः-द्रौपदीपुत्राः ॥ ६ ॥ त्रि० वि० शेषानप्याह ॥ धृष्टकेतुरिति ॥ ॥ अध्यात्मार्थे । धृष्टं-यक्षरूपंब्रह्म, प्रश्नार्थमग्न्यादेरागमनेऽपि तत्प्रश्नात्पूर्व स्वयमेव प्रश्नकरणे निर्भयत्वात्, तस्य केतुः-ज्ञानं प्रथमं यस्य स धृष्टकेतुः इन्द्रइत्यर्थः "केतुः केतश्चितिश्चित्तं मतिः क्रतुर्मनीषा माये" त्यभिधानमिति गीताभाष्ये "इन्द्रस्तु प्रथमं ब्रह्म व्यजानात्तेन तूत्तम" इति ब्रह्मसारोक्तेः । चेकितानः-चकंते ते चेकिनः "चकदीप्ताविति" धातोः "पृषोदरादित्वा" गुणः बर्हाइत्यर्थः तेषां तानो-विस्तारोयस्य स चेकितानो-मयूरःसोस्य वाहनत्वेनास्तीति "अर्शआद्यच्"-स्कन्दइत्यर्थः "विशाखः शिखिवाइन" इत्युक्तेः, इमौ द्वौ मनस्तत्वाभिमानिनावित्याशयः । काशीराजः-काश्यंते सर्वत्रेति काश्यः-दिशः, विभुत्वात्तासां राजः-स्वामिनः-दिग्देवाः, इमे श्रोत्राभिमानिनइत्यर्थः । वीर्यवान्- "अंतर्णीतण्यर्थात्" "वीगता" विति धातोर्गत्यर्थानांच ज्ञानार्थत्वात्, वीः-स्पर्शज्ञापकः यवान्-यबीजाभिमानी प्राणः अयं त्वगभिमानीत्यर्थः । पुरु-पूर्णतमः जयतीति पुरुजित् सूर्यः चक्षुरभिमानीत्यर्थः । कुंतिभोजः-कुं-भूमिगुणं-गन्धं तनोति-विस्तारयतीति कुन्ति-अन्नादि, तद्भोजयति तद्रसंज्ञापयतीति यावत्, सवरुणः-जिव्हामिमानीत्यर्थः । शैब्यः-शवान्त-गच्छन्ति-जानन्ति गन्धमनेनेति शिवि-घ्राणेन्द्रियं, 'बाहुलकादित्वं वबयोरभेदश्च' तदभिमानित्वाच्चैव्यः-अश्विनौ, जात्येकवचनम् घ्राणाभिमानिनावित्यर्थः । चनरपुंगवः, एतद्युधामन्योर्विशेषणम्, च-परं नर-पुंगवोयस्येति । युधा-सम्प्रहारेण सहिताः मन्यवः-यागाःयस्मात् आग्नेयास्त्रेण युद्धसाधनत्वात्, हुताशनत्वेन यज्ञसाधनत्वाच्च, युधामन्युः-अग्निः-वागभिमानीत्यर्थः । नरपुंगवः जीवश्रेष्टः, तस्यैव दक्षत्वात् पाण्यभिरामित्वम् । विक्रान्तः-विक्रमवान्, तस्यैव जयविस्तारकत्वाज्जयन्तः-पादाभिमानी । उत्तमौजाः महासामर्थ्यवान्, तस्यैव मानत्राणकर्तृत्वान्मित्रः-पाय्वाभिमानी । वीर्यवान्-वीर्यं-रेतः अधीनत्वेन अस्यास्तीति सतथा मनुः, अतएवोपस्थाभिमानी । सौभद्रः-शोभनानि भद्राणि-मंगलानि यस्याः सकाशात्सर्वेषामिति, सर्वमंगलत्वात् सुभद्रा-पार्वती, तत्पुत्रःसौभद्रः-गणपतिः-आकाशाभिमानी-तदुपलक्षितमरीचिकादयः, वाय्वाद्यभिमानिनइत्यपि ग्राह्यं ॥ ननु सर्वेषां पार्थक्येन वचनादस्य वाय्वादिचतुष्टयस्य देवानामेवोपलक्ष्यत्वे किं निमित्तमिति न शंक्यं । त्वग्वाग्जिव्हादैवतत्वेन वायुतेजोब्देवानां प्राणाग्निवरुणानामुक्तत्वात्पृथिव्याश्च तन्नामदेवताकत्वादिति ध्येयम् ॥ द्रौपदेयाः द्रुपदः-शिवइति पूर्वमुक्तः, तत्पुत्र द्रौपदेयाः-प्राणाषा नव्यानोदानसमानाः-पंच शब्दादिविषयाभिमानिनः ।

Pangri_0017

ब्दादिविषयाभिमानिनः । "शब्दाद्याः पंच शिवजाः शब्दनात्स्पर्शनादपीत्यादि" गीतातात्पर्ये । सर्वे ब्रह्मवाय्वादयो महारथाः-महान्तः
अराः-दोषाः यस्मिंस्तस्मिन्महारं शरीरं तस्मिन्नधिकृत्य, थः-स्थितिर्येषान्ते तथाविधाएव "तथौ प्राणात्मकौ प्रोक्तौ व्याप्तिस्थितिविधायकौ" इत्युक्तेः "ब्रह्मा तु पुरुषः स्मृतः । महांश्चाव्यक्तनाम्नी तु ब्रह्माणी सम्प्रकीर्तिता ॥ एवं वायुरपि ज्ञेयो भारती चैव तत्रयम् । रुद्रोऽहंकारउद्दिष्टः स्कन्देन्द्रौ मनउच्यते । अहंकारः शेषवीन्द्रावपि विद्वद्भिरीरितौ । दिग्वायुसूनुसूर्याश्च वरुणश्चाश्विनावपि । वन्हिदक्षाविन्द्र-सूनुर्मित्रश्चैव मनुस्तथा । इन्द्रियाख्याः शब्दनामा बृहस्पतिरुदाहृतः । अन्ये तु सूनवो वायोरुद्रस्यापि प्रकीर्तिता" इति तन्त्रसारे ॥   ॥ अंशार्थे-धृष्टकेतुः संवर्ती मरुत् "धृष्टकेतुः शैशुपालिः संवर्तोमरुदुच्यते" इत्युक्तेः । चेकितानः प्रतिभाख्योमरुत् "चेकितानः पुरा प्रोक्तः प्रतिभोनाम वै मरुत्" इत्युक्तेः । काशीराजः कश्चिद्देवः देवांशपक्षसाहाय्यकारित्वात् "ये पाण्डवानामभवन्सहाया देवाश्च देवानुचराः समस्ताः" इत्युक्तेः । पुरुजिदिति विशेषणं । कुन्तिभोजः कूर्माख्यः प्राणः भोजराजः कूर्मकारव्यमरुदंशयुतः सदे"त्युक्तेः । शैब्यः ऋभ्वाख्योदेवः "शैब्यस्तु ऋभुदेवते" त्युक्तेः । 

अस्माकं तु विशिष्टा ये तान्निबोध दिजोत्तम । नायका मम सैन्यस्य संज्ञार्थ तान्बवीमि ते ॥७॥

युधामन्युः-विश्वावसुगन्धर्वः "युधामन्युःपार्षतस्य ब्रह्मावेशयुतोबली । सुतोविश्वावसुर्नामागन्धर्वः समुदाहृत" इत्युक्तेः । उत्तमौजाः-परावसुगन्धर्वः "उत्तमौजा यमावेशयुक्तश्चैव परावसु"रित्युक्तेः । सौभद्रः बुधः "अभिमन्यु-बुधः पूर्व" मित्युक्तेः । द्रौपदेयाः-विश्वेदेवाः "पंच पार्थसुताः प्रोक्ता विश्वेदेवाः पुरातना" इत्युक्तेः । महारथाः-पूज्यरूपाः "मह-पूजायां" "शरीरं रथमेवचे"ति काठकश्रुतेः ॥  ॥ प्रसिद्धार्थ ॥ धृष्टकेतुः-शिशुपालसुतः, धर्मजशालकत्वादंतरंगः । चेकितानः-यादवः कृष्णसेवकत्वात्, काशीराजः भीमश्वशुरत्वात्, कुन्तिभोजः-कुन्तीपितृत्वात्, शैब्यः-श्रीकृष्णभक्तत्वात्, युधामन्युः-पार्षतवंश्यत्वात, उत्तमौजाः-तद्वंश्यत्वात्, सौभद्रः-अभिमन्युः-अर्जुनपुत्रत्वात्, द्रौपदेयाः-द्रौपदीसुतत्वात्, अन्तरंगाएव । न केवलमन्तरंगाः किंन्तु महारथाअपीति परोत्कर्षासहिष्णुत्वेन वर्णनं बोध्यम् ॥ ५ ॥ ६ ॥ रा० वि० अस्माकान्त्वति पाण्डवव्यावर्तकस्तु शब्दः । अस्माकं

Pangri_0018

सम्बन्धिनो विशिष्टाः-बलिष्ठाः-प्रम सैन्यस्य नायकाः नेतारो ये तान्निबोध-बुध्यस्य जानीहि । ते-तव सम्यग्ज्ञानार्थं तान्ब्रवीमि । द्विजोत्तमेत्याचार्यसम्बोधनं ॥ ७ ॥ त्रि० वि० ॥ अथ स्वेषामन्तरंगत्वाभावं द्योतयितुमाह ॥ अस्माकमिति ॥ अध्यात्मार्थे ॥  ॥ हे द्विजोत्तम-द्विजानां सनकादीनां सकाशादुत्तम रुद्र ? अस्माकं मध्ये ये तु-विशिष्टा-बहुश्रेष्ठाः, तु विशब्दस्य बहुनामसु पाठात् । तान्निबोध-जानी हि । ये च मम सैन्यस्य नायकाः प्रणेतारः, तान् संज्ञार्थं-नामार्थमुद्दिश्य ब्रवीमि ॥  ॥ अंशार्थे । हे द्विजोत्तम द्वे शब्दार्थतत्वे जानंति ते द्विजाः कवयः "जाज्ञाने" धातूनामनेकार्थत्वात्, "औणादिकोंत्यलोपोवा", तेषामुत्तम शुक्र "कवीनामुशना कवि" रित्युक्ते ।: तुविशिष्टः-तुना-असुरावेशरूपविशेषेण विशिष्टाः "तुशब्दस्तु विशेषे स्यात्स्वसिद्धान्तेऽवधारणे" इत्युक्तेः, संज्ञार्थ-सम्यग्ज्ञानार्थ ॥  ॥ प्रसिद्धार्थे हे द्विजोत्तम-ब्राह्मणोत्तम-द्रोण? विशिष्ट शब्दस्य-शिष्टविरोधित्वार्थं मनसि निधाय बहिः श्रेष्ठत्वरूपार्थ दर्शयन्द्वर्थकं तं शब्दं प्रायुंक्त । 

भवान्भीष्मश्च कर्णश्च कृपश्च सामतिंजयः । अश्वत्थामा विकर्णश्च सौमदत्तिस्तथैव च ॥ ८ ॥

ये सैन्यस्य नायकाः ममेति संज्ञार्थं तु मदीया इति संज्ञारूपार्थमेव प्राप्ताइति शेषः, नान्ततो मद्धितकारिण इति भावः। तान्ब्रवीमत्यिन्वयः ॥ ७ ॥ रा० वि० तानाह द्वाभ्यां ॥ भवानित्यादिना ॥  ॥ समितिंजयः युद्धे जयशीलः सौमदत्तिः सोमदत्तसुतो भूरिश्रवाः ॥ ८ ॥ त्रि०वि० प्रतिज्ञातानाह ॥ भवानिति ॥  ॥ अध्यात्मार्थ-भवान् "भ उररीकरण"इति धातोः, भं भयांगीकारः "नामैकदेशग्रहणे नामग्रहणमिति न्यायाद्वा-भं-भयं, तद्वान् "भयात्कंस" इत्युक्तेः, कंसस्य कालनेमित्वात्, तस्य कामाभिमानित्वाद्भवान्कामाभिमानी कालनेमिः "असुरा अशुभेष्वेव कामादेरभिमानिनः ॥ तत्र कामः कालनेमि"रिति गीतातात्पर्ये ब्रह्मतर्कोक्तेः । भीष्मः भीषयतीति व्युत्पत्या क्रोधा-भिमानी खरः । "खरः क्रोधस्त्वया दृष्ट" इत्युक्तेः । यद्वा-भवान्-कामाभिमानी मधुः भीष्मः क्रोधाभिमानी कैटभः, तथा हरिवंशोक्तेः । कर्णः-केन-सुखेन ऋण्यते-ऊनीक्रियते स कर्ण:-मत्सराभिमानी, वेनांशः पौण्ड्रकः, मत्सरिणएव परोत्कर्षदर्शनेन हि सुखाभावः "एवं

Pangri_0019

मत्सरिणं हत्वा पौंड्रकं ससखं हरि" रिति भागवतोक्तेः । "पापोवेनः पौण्ड्रकोवासुदेवः" इति च ताप्तनिर्णयोक्तेश्च । कृपः "कृतिछेदने" इति धातोः, कृत्तं-छिन्नं पाति-रक्षति सतथा । कृतशब्दोपपदात्पातेः कर्तरीडः । उपपदान्त्यलोपश्च, मोहाभिमानी डिम्भकः, मोहितएव हि नष्टरक्षणे यतते । समितिञ्जयः-मित्या-मानेन सहितः, समितिः-मानी, तं जयतीति स तथा महामानी निकुम्भः, अत्रालुक् अश्वत्थामा-नश्वयान्ति-नजानान्त ते अश्वाः "डुहोश्चिगतिवृध्यो" "र्गत्यर्थानां ज्ञानार्थत्वाच्च"-अज्ञानिन इत्यर्थः, तेषु तिष्ठति सोऽश्वत्थः-अहंकारः "ष्टागतिनिवृत्तौ, सुपीति कः, पृषोदरादिः, ततोमतुबर्थे आतोमनिन्" अहंकाराभिमानी विप्रचित्तिः । विकर्णः-विशेषेण करोति स्वसत्कर्म प्रसिद्धमिति "कृवृपृ इत्यादिना नन्" दम्भाभिमानी वज्रनाभः असुरः । सौमदत्तिः सुत्तरां मदः सुमदः सएव सौमदः तं तनोतीति सौमदत्तिः "पृषोदरादित्यादंते द्वित्तता" मदाभिमानी कुंजरः "कुंजरोमदउच्यते" इत्युक्तेः ॥   ॥ अंशार्थे-भवानिति द्रोणं प्रति वचनात् बृहस्पतिः "द्रोणोबृहस्पतिः प्रोक्त" इत्युक्तेः । भीष्मः द्युनामा वसुः "भीष्मस्तु द्युवसुर्नामे"त्युक्तेः । कर्णः सूर्यस्यांशः सहस्रवर्माख्यासुरावेशी "कर्णः सूर्यः समाख्यातः संनिधानयुतोहरेः । सहस्त्रवर्मनाम्नाऽपि आविष्टोनर केणचे"त्युक्तेः । कृपः-विष्कम्भो-रुद्रः "कृपाचार्यः पुरा प्रोक्तो विष्कंभो नाम रुद्रक" इत्युक्तेः । ननु ते देवांशा एव कथं कलिना स्वीयत्वेनोच्यन्ते इत्यत उक्तं 'समितिञ्जय इति' "मिनु हिंसायामिति"धातोर्मितिं-मृत्युं जयन्ति ते असुराः तैः सहितत्वाद्युक्तमुक्तमित्यर्थः । एकवचनोपि समितिञ्जयशब्दः पार्थक्येन सर्वत्र योज्यइति सूचयितुं समुच्चयार्थकाश्चशब्दाः । अश्वथ्थामा-रुद्रः "अश्व्थामा नीलकण्ठ" इत्युक्तेः । विकर्णः अतिकायासुरः "विकर्णोप्यतिकायक" इत्युक्तेः । च शब्दस्त्वर्थे विशेषद्योतकः, स्वभावादेव दुष्टः नावेशतइति । सौमदत्तिः-भूरिश्रवाः-अहिर्बुध्न्यः तथैव तप्तर्यनिर्णयोक्तेः । तथा द्रोणादिवदावेशतएव, चः समुच्चये, भूरिश्रवा अपि मदीयइति भावः ॥ प्रसिद्धार्थे ॥-यमभिमुखीकृत्योच्यते तद्दाक्षिण्यमधिक्रमित्यतो द्रोणं प्रत्यादौ भवानित्युक्तिः । सैन्यनायककथनप्रसंगे मम सेनाधिपतित्वेपि द्रोणास्यादौ ग्रहणे व्यर्थोममायास इति भीष्मोमन्येतेत्याशंक्य तदुत्तरमेव भीष्मइत्युक्तम् । च शब्देन ब्राह्मणत्वात्तदग्रोक्तिरिति सूचितम् । कर्णभीष्मयोर्वैमनस्याद्भीष्मनामग्रहणेन विवर्णवदनं कर्ण दृष्ट्वा अव्यवधानेनाग्रे कर्णइत्युवाच । तथापि तन्मानसीं प्रीतिमदृष्ट्वा अनन्तरं कृपोपन्यासः । अनेन भीष्मस्य ब्राह्मणान्ते ग्रहणात् कर्णस्य तु ब्राह्मणादौ ग्रहणात् भीष्मापेक्षयापि कर्णस्य महाविश्वासपात्रत्वं ध्वनितम् । स्वापेक्षयाऽऽदौ कर्णस्य ग्रहणाद्रुष्टं कृपमवेक्ष्य सर्वेषामविशेषितत्वेपि तमेव समितिञ्जयपदेन विशेषितवान् । गुरुपुत्रत्वेन ब्राह्मणत्वेन महाशौर्यणमित्रत्वेन चादौ स्वनाम्नोग्रात्द्यत्वेऽपि तदभावमालोक्य सञ्जतोपेक्षमश्वथ्थामानं स्वभ्रात्रादौ जग्राह । अनेन बन्धोः सकाशादपि तदाधिक्यं निरूपितम् । बात्द्यानामेव ग्रहणात् स्वभ्रातरोयुद्धविमुखा भवेयुरित्यतोऽश्वत्थामान्तेच भ्रातृग्रहणम् । तत्रापि दुःशासन । दीन्विहाय विकर्णस्यैव ग्रहणे निमित्तन्तु द्यूतकाले विरुद्धभाषितत्वं ज्ञेयम् । अनेन तद्ब्रहणाभावे तथा भाषितत्वात्तान्प्रति गच्छेदिति भीर्दृश्यते । स्वसाक्षाद्धातृग्रहणेन दूरस्थस्य महावीरस्य भूरिश्रवसः वैमनस्यमाशंक्य तथैवेत्युक्तम् । साक्षाद्भ्रातृसमानइत्यर्थः, न तु दूरस्थत्वेन सोदरन्यूनइति भावः ॥ ८ ॥ 

अन्ये च बहवः शूरा मदर्थे त्यक्तजीविताः । नानाशस्त्रप्रहरणाः सर्वे युद्धविशारदाः ॥ ९ ॥

रा० वि० शूरा एवेति वा मदर्थएवेति वाऽवधारणान्वयः । त्यक्तजीविताः-प्राणत्यागे कृतनिश्चया इत्यर्थः । प्रर्‍हीयंते एभिरिति प्रहरणानि अस्त्राणि । नानाविधानि शस्त्राणि प्रहरणानिच येषांते नानाशस्त्रप्रहरणाः । युद्धविशारदाः युद्धकुशलाः ॥९॥ त्रि० वि० अन्येषां स्वनामाग्रहणेन खिन्नत्वं समीक्ष्य तानपि शंसति ॥ अन्ये चेति ॥   ॥ अध्यात्मार्थे-अन्ये-नमुचिपाकेल्वलादयः शूराः त्यक्तजीविता आसन् । ये च मदर्थे अत्यक्तजीविताः धृतदेहाभिमानाः राहुविरोचनमन्देहादयः । ते च नानाशस्त्रप्रहरणाः-अनेकशस्त्रप्रहारशीलाः । न केवलं तथा अपि तु सर्वेपि युद्धे विशारदाः-कुशलाः ॥ ॥ अंशार्थे ॥ शल्यदुःशासनजयद्रथाद्याविष्ट संल्हादेन्द्रजित्कालकेयादयो असुराः मदर्थे-मदिष्ठार्थे त्यक्तजीविताः, अत्यक्तजीविताः-धृतमनुष्यदेहा वा ॥  ॥ प्रसिद्धार्थ ॥   ॥ अन्ये-जरासन्धैकलव्य पौण्ड्रकादयः, त्यक्तजीविताः ॥ ये चात्यक्तजीविताः शल्यादयः तेऽपि शूराएव । अत्यक्तेत्यत्रा-

Pangri_0020

कारप्रश्लेषाभावे क्तप्रत्ययस्यातीतार्थकत्वेन पूर्वं मृतानामिदानीं योत्धृत्वासम्भवात् । यद्वा जीवितशब्देन तदाशा लक्ष्या ॥ ९ ॥ रा० वि० दलद्वये बलिष्ठपरिगणने पांडवविजये मम संदेहोऽस्ति । ततो भवदादयः सर्वे बहुसन्नद्धा भवंत्विति भावेनाह ॥ अपर्याप्तमिति ॥ सेनापतिभूतभीष्माभिरक्षितं अस्माकं तत् प्रागुक्तबलिष्ठोपेतं बलं अपर्याप्तं-पांडवजये न समर्थ प्रतीयते। भीमाभिरक्षितमिदं पांडवानां बलं तु पर्याप्तं-अस्मद्विजये शक्तं प्रतीयते ॥ १० ॥ नि० वि० प्रशंसारूपसाम्ना सेनापत्यदानेन च भीष्मानुकूल्यं सम्पादितं, इदानीं भेदे-नापि सम्पादयन् तद्धोषजननायाह ॥ अपर्याप्तमिति ॥ अध्यात्मार्थे ॥ ॥ अत्र तदित्यव्ययम् तंत्रार्थे तदुभयपक्षमध्यइत्यर्थः । असन्निकृष्टपरामर्शकस्य तस्य सन्निकृष्टपरामर्शकत्वायोगात् । अस्माकं बलं-सैन्यं भीष्माभिरक्षितमिति हेतुगर्भविशेषणम् । देवासुरेषु साम्याद्वर्तमानेन भीष्मेण क्रोधेन तदभिमानिनेति यावत् अभिरक्षितत्वादित्यर्थः । अपर्याप्तं-शत्रूणां जये अलं न भवेत् । यद्वा-परितः-

अपर्याप्तं तदस्माकं बलं भीष्माभिरक्षितं । पर्याप्तं त्विदमेतेषां बलं भीमाभिरक्षितं ॥ १० ॥

सर्वतः आप्तं-हितकारी नास्ति । अथवा परः-परमात्मा अस्त्यस्मिन्निति परि आप्तं च पर्याप्तं, तद्विरुद्धमपर्याप्तम् विष्णुरहितम्, अनाप्तं चेत्यर्थः । तेषां देवानां तु बलं भीमेन-पूर्णज्ञानिना प्राणेन अभिरक्षितत्वात् । अत्राप्यस्माकमित्यावर्त्यं । दमे-अस्मन्निग्रहे, पर्याप्तं शक्तं । ज्ञानित्वस्येकपक्षएव वर्तमानत्वादिति भावः । अतइति शेषः । इ-आश्चर्यं "इ विचित्रे स्मरे पुमानिति" यादवः । इदमेत-च्छब्दाभ्यां दूरस्थसैन्यतत्पतीनां परामर्शायोगादियमेव योजना युक्ता । परि-विष्णुसहितं आप्तं चेत्ति वा ॥ अंशार्थे ॥ भीष्मस्य वस्वंशत्वेन तत्पक्षीयत्वादिति भावः । भीमस्यांशावेशाभ्यामुभाभ्यामप्यस्मत्पक्षानंगीकारादिति च ॥ ॥ प्रसिद्धार्थ ॥ भीष्मस्योभयपक्षतमानत्वाद्भीमस्यास्मन्निरसने सत्यप्रतिज्ञत्वादिति भावः । वाग्बाणभेदेनापि भीष्मः स्वार्थे यतेतेति ताप्तर्यं ॥ १० ॥

Pangri_0021

रा० वि० हि यस्मादेवमतोभवंतः सर्व एव सर्वेष्वयनेषु व्यूहप्रवेशमार्गेषु यथाभागमवस्थिताः-स्वस्वरणभूमिस्थानेषु दृढमवास्थताः संतः भीष्ममेवाभिरक्षतु । अन्यैर्युध्यमानो भीष्मः पृष्ठतोऽरिभिर्यथा न हन्येत तथा रक्षन्त्विति द्रोणाचार्यमुक्त्वा विषसाद, ॥११॥ त्रि०वि० इदानीं भीष्मोपर्यन्ततः कुपितः सन्बहिर्वर्धयन्सैनिकानाज्ञापयति ॥ अयनेष्विति ॥ ॥ अध्यात्मार्थे ॥ सर्वेष्वयनेषु-जीवस्थानरूपेषु देहेषु । यथाभागं यथाधिकारं, हि-यस्मात्, भीष्मस्य क्रोधस्य रक्षणात्तर्वमस्मदभिप्रेतं भवेदिति भावः ॥  ॥ अंशार्थे सर्वेष्वयनेषु-भीष्मद्रोणादिसर्ववीरेषु, यथाभागं यथांशं, अवस्थिताः भवन्तः-कालनेम्याद्यः । भीष्मं-क्रोधाभिमानिनं, खरं, कैटभं वा, अभि-रक्षन्तु । तेनैवास्मत्कार्यसिद्धिरिति भावः ॥ ॥ प्रसिद्धार्थे ॥ ॥ अयनेषु-वाहनेषु, यथाभागं-व्यूहस्य यथोक्तपूर्वादिभाग-


अयनेषु च सर्वेषु यथाभागमवस्थिताः । भीष्ममेवाभिरक्षतु भवंतः सर्वएव हि ॥ ११ ॥ तस्य संजनय-
न्हर्ष कुरुवृद्धः पितामहः । सिंहनादं विनद्योच्चैः शंखं दध्मौ प्रतापवान् ॥ १२ ॥

मनतिक्रम्यावस्थिताः, सर्वएव भवन्तः भीष्ममेवाभिरक्षन्तु, किमस्मद्रक्षयेत्याक्षेपोक्तिः ॥ वर्धनपक्षे । तस्मिन्राक्षते सति सर्वे वयं रक्षिताःस्थामेति भारः ॥ ११ ॥ रा० वि० एवं विषादिनस्तस्य-दुर्योधनस्य हर्ष संजनयन्-जनयितुं "लक्षणहेत्वोः क्रियाया" इति हेतौ शत्रंतं । प्रतापवान्कुरुवृद्धः पितामहो-भीष्मः सिंहनादं उच्चैर्विनद्य शंखं दध्मौ । ध्मा शब्दे ॥ १२ ॥ त्रि० वि० सैनिकानां निजरक्षणस्याज्ञापनेन तुष्टः क्रोधाभिमानी, स्वस्वामिनोहर्षजननाय कृतां कृतिमाह ॥ तस्येति ॥   ॥ अध्यात्मार्थे ॥ ॥ महइत्यत्र पृषोदरादित्वान्मकारोत्तरोकारलोपः । तथा "सप्तसु प्रथमेति" सूत्रात्प्रथमा षष्टचर्थे, तथाच-महः-मोहस्य पिता-उत्पादकः "क्रोधाद्भवति संमोह" इत्युक्तेः । कुरुवृद्धः-ककाररेफोत्तरवर्तिनौ याबुकारौ ताभ्यां विभागयोगेन क्रो इति वर्णे स्थिते तेन वृत्-युक्तः धकारो

Pangri_0022

यत्रेति स कुरुवृद्धः-फोधः । तदभिमान्यसुरः । तस्य-कले:, हर्षे सञ्जनयन् सम् । सिंहनादं-मट्टहासं विनद्य-कृत्वा 'वचनमब्रवीदिति-बत्ज्ञेयम् ॥ शंखं-शं सुखं, खनति-उन्मूलयति तत् अन्यथाज्ञानं । दध्मौ-नादयामास, प्रख्यापितवानिति यावत् । तथा विष्णुतोभीतिमानित्याह ॥ प्रतापवानिति ॥ प्र-विष्णुः "अ क य प्र वि सं भूम स ख हा विष्णुवाचका" इत्यभिधानात् तस्मात्तापयुक्त इत्यर्थः ॥इत्यध्यात्मार्थे ॥ ॥ अंशार्थे ॥ - कुरुवृद्धः-भीष्मः आवेशपात्रत्वेन यस्यास्तीति, "अर्शमाद्यच्" पितामहो-ब्रह्मा, तथैव तात्पर्यनिर्ण-योक्तेः । तस्य-कलेः हर्षे सञ्जनयन् सन्निवेति लुप्तोत्प्रेक्षा । सिंहइति नादः शब्दः, नृसिंहनामेति यावत् । दुरितनिवृत्तये इतिशेषः " नृसिंहा-दिकमन्यच्च दुरितादिनिवृत्तये" इति भाष्योक्तेः । विनद्य-उच्चैरुच्चार्य । शंखं शं-सुखसाधनं, खं-ज्ञानं, दध्मौ-व्यधमत् निःसारयामासेति यावत् । यतः प्रतापवान्-प्रार्थं-विष्ण्वर्थ, तापः-तपः तद्वान् ॥ ॥ प्रसिद्धार्थे । तस्य-दुर्योधनस्य, कुरुवृद्धः पितामहो-भीष्मः, शंखं-कम्बु, ॥ १२ ॥

ततः शंखाश्च भेर्यश्च पणवानकगोमुखाः । सहसैवाभ्यहन्यंत स शब्दस्तुमुलोऽभवत् ॥ १३ ॥

रा०वि० ततः तच्छंखध्वानानंतरं पणवानकगोमुखाः-वाद्यविशेषाः सहसैव-युगपदेव । तुमुलः-सर्वत्र परिपूर्णोऽभवत् ॥ १३ ॥ त्रि० वि० ॥ आनन्तरिकं वृत्तमाह ॥ ततं इति ॥ ॥ अध्यात्मार्थे ॥ शंखः-शमुपलक्षितवस्तुजातकारणं खं-शून्यं येषु ते शंखाः-शून्यवादाः | भेर्यः-भा-भवानी "नामैकदेशग्रहणेन नामग्रहणात्" शक्तिरिति यावत्, ईर्या-प्रतिपाद्या यस्मिन्स भेर्यः-शक्तिवादः । "पण-व्यवहार" इति धातोः, पणो व्यवहारः, वं बलं यस्मिन्स पणवो-मायावादः । तस्मिन्व्यावहारिकी यत्तांगीकारात्, ओ-विष्णुः, कः-शब्द-रूपत्वाद्वेदः, तौ कौ यद्वादे न स्तः सोऽनकः-नास्तिकवादः । गौः-नन्दीश्वरः, यद्वा शाकपार्थिवत्वाद्गोमान्-पशुपतिः मुखः-मुख्यो
यस्मिन्सगोमुखः-पाशुपतवादः । एते सहसैव-बलात्कारादेव अभ्यहन्यन्त "हन हिंसागत्योरिति धातोः" "उपसर्गाणामर्थद्योतकत्वाच्च,,
अभ्युपगताः-अंगीकृत्यावर्तिताः इति यावत् । अनेनैव तेषां निषिद्धत्वं द्योतितम् । तुमुलः-सान्द्रः ॥ अंशार्थप्रसिद्धार्थयोः शंखादयो

वाद्यभेदा एव ॥ १३ ॥ रा०वि० ततः तेषां घोषानंतरं श्वेतहयैः-शुक्लवर्णाश्वैः युक्ते स्यंदने-रथे पांडवः-अर्जुनः । स्थितावेवेत्यन्वयः ॥  ॥ १४ ॥ त्रि०वि० इदानीं देवपक्षीयवृत्तमाह ॥ ततः श्वेतैरिति ॥ ॥ अध्यात्मार्थे । "टुओश्विगतिवृध्यो"रिति धातोः, श्वं-ज्ञानं तत्सहितं इतं गमनोपलक्षितसर्वकर्मजातं येषां तैः, ज्ञानकर्मकरणैरित्यर्थः । हयैः-गच्छन्ति स्वविषयानिति हयैः-इन्द्रियैः "हयगता"विति धातुः, युक्ते-सहिते । महति-सर्व योनिषु श्रेष्ठत्वात्पूज्ये, स्यन्दने-रथरूपे-नृदेहे "शरीरं रथमेव तु" इति काठकम् । स्थितौ-आश्रितो "द्वा सुपर्णेति" श्रुतेः, माधवः-रमापतिः, पाण्डवः-पाण्डं-प्रमेयं, वाति-जानातीति स तथा जीवइत्यर्थः । तावुभौ-दिव्यौ-पूर्वोक्तविलक्षणौ शंखौ-सुखसाधनभूतज्ञानसाधनवादौ, प्रदध्मतुः-व्याकुरुतां ॥  ॥ अंशार्थे ॥ माधवो-भगवान्, पाण्डवः-नरः-इन्द्रोवा ॥ 

ततः श्वेतैर्हयैर्युक्ते महति स्यंदने स्थितौ । माधवः पांडवश्चैव दिव्यौ शंखौ प्रदध्मतुः ॥ १४ ॥ पांचजन्यं 
हृषीकेशो देवदत्तं धनंजयः । पौड्रं दध्मौ महाशंखं भीमकर्मा वृकोदरः ॥ १५ ॥

प्रसिद्धार्थे ॥ माधवो भगवान् पाण्डवो-अर्जुनः ॥ १४ ॥ रा०वि० तद्विवृणोति ॥ पांचजन्यमिति ॥ हृषीकेशशब्दार्थ उक्तो भाष्ये एकादशे हृषीकाणामिंद्रियाणामशित्वाच्च हृषीकेश, इत्यादि ॥ दध्मावित्यन्वयः ॥ १५ ॥ त्रि०वि० ॥ वाद्यवादको विविच्याह ॥ पाञ्चजन्यमिति ॥   ॥ अध्यात्मार्थे-हृषीकेशः-इन्द्रियनियन्ता भगवान् बिम्वरूपः । पाञ्चजन्यं-पञ्च-धर्मार्थकाममोक्षतत्साधनं-ज्ञानानि, जन्यानि-उत्पाद्यानि यस्य तं वादं । स्वार्थे अण् । धनञ्जयः-धनं मोक्षसाधनम् जायते यस्मात्तद्धनञ्जं-ज्ञानं तद्यातीति सतथा, ज्ञानयोग्यः प्रतिबिम्बो जीव इत्यर्थः । देवदत्तं स्वयोग्यतानुसारेण, देवेन-भगवता दत्तं ज्ञापितं वादं । प्रदध्माविति पूर्वोक्तवचनवि-परिणामेन प्रत्येकमन्वयः । भगवदनन्तरमेव प्राणादीनां वक्तव्यत्वेपि अधुना जीवस्य बोध्यत्वेन प्राधान्यात्तदन्तएव वाय्वादिवादानाह

Pangri_0023

॥ पौण्ड्रमिति ॥ भीमो-विष्णुः "अतुलः शरभोभीम" इति सहस्रनामसु पाठात । तदर्थमेव कर्माण यस्य स प्राणः । यद्वा । "वामदेवो भवो भीमइति" कोशात्, भीमो-रुद्रः, तस्य कर्माणि यस्मात्सः "आभासकोऽस्य पवनः पवनस्य रुद्र" इत्युक्तेः, रुद्रस्य प्राण-प्रतिबिम्बत्वेन तत्कर्मणामपि तदधीनत्वात् । अवृकः न वृकः-छेत्ता यस्य सः । वृकइति पदे तु. वृक्णाति शत्रूनिति स तथा । अतएवा-दरः-निर्भयः । पौण्ड्रं-पुण्ड्राः-तिलकः तदुपलक्षितचक्रादिमुद्राश्च सन्त्येषामिति पुण्ड्राः-वैष्णवाः "नामचिन्हादिना देहे वन्हिना वा मृदां-कनम् । सा बाह्या प्रोच्यते दीक्षे" त्युक्तेः तेषामिमं पौण्ड्रं । महाशंखं-महत् शं-सुखं, खं-ज्ञानं च यस्मात्तं वादं । दध्मौ-व्याकरोत् ॥ ॥१२॥ ॥ अंशार्थे-हृषीकेशो-विष्णुः, पाञ्चजन्यं-पंच-पंचवारं जनिः-प्रादुर्भावो यस्य सपंचजनिर्व्यासः "तृतीये पञ्चमे चैव षोडशे पंचविंशके । अष्टाविंशे युगे कृष्णः सत्यवत्यामजायतेति" द्वितीयतात्पर्योक्तेः । तदीयः पाञ्चजन्यंः-ब्रह्मसूत्रमहाभारतादि वादः दध्मौ-

अनंतविजयं राजा कुन्तीपुत्रो युधिष्ठिरः । नकुलः सहदेवश्च सुघोषमणिपुष्पकौ ॥ १६ ॥ 

ख्यापयामास । यद्वा पंचमहापातकानि जनयन्ति ते पञ्चजनाः असुराः, तदीयं पाञ्चजन्यं-मायावादादिवादं, दध्मौ-व्यधमत्-धमति शब्दस्य वधकर्मसु पाठात्, निरस्तवानिति यावत् । धनञ्जयः इन्द्रः, देवदत्तं-देवेन-ब्रह्मणा दत्तम्-उपदिष्टम् "यएषोन्तरक्षिणि पुरुषो-दृश्यते स एषआत्मे"त्याकारकं वादं दध्मौ-रव्यापयामास । यद्वा । - अदेवाय-विरोचनारव्याय असुराय, दत्तं-योग्यतानुसारेण ज्ञापितार्थं दध्मौ-व्यधमत् । भीमकर्मा-उग्रकर्मा, वृकोदरः प्राणः । पौण्ड्रं "मडिभूषायां पुडिचे"ति धातोः, भूषितंःशंखं, दध्मौ-अवादयत् ॥ ॥ प्रसिद्धार्थ । हृषीकेशः कृष्णः, पांचजन्यं-पंचजनासुरांगजं । धनञ्जयः-अर्जुनः, देवदत्तं-अग्निदत्तम् ॥ १५ ॥ रा० वि० अनंतविजयं-अनंतविजयाख्यं । नकुलः सुघोषाख्यं शंखं सहदेवो मणिपुष्पकाख्यं दध्मुरित्यन्वयः ॥ १६ ॥ त्रि० वि० ॥ अनन्तेति ॥ ॥ अध्यात्मार्थे । कुन्तीपुत्रः-कुं-पृथिवीं, तनोति प्रजाभिरिति कुन्ती, ईपुत्रः-मायारूपायाः इयः-लक्ष्म्याः पुत्रः

Pangri_0024

"लक्ष्मीरीकारउच्यते" इत्युक्तेः, युधि-युद्धकर्मणि स्थिरः-प्रवृत्तिरहितः । यद्वा । कामक्रोधादिभिः सह युद्धे स्थिरः-अचलः, राजा-देवेशोब्रह्मा । अनन्तविजयं-अनन्तस्यदेशकालगुणतोअन्तरहितस्य विष्णोः विजयः-सर्वोत्कर्षीयस्मिन्स्तं ब्रह्मसूत्रात्मकं वादं दध्मौ-ख्यापयामास । नकुलः नकुं-सुवं, लाति-स्वीकरोति, गमने नकुलो-गरुडः । सुघोषं-अपौरुषेयत्वेन शोभनोघोषो-वर्णात्मकः शब्दोवास्मन्स्तं-वेदरूपं वादं "सुपर्णोऽखिलवेदाना"मिति ऋग्भाष्योक्तेः । सहदेवः देवेन-विष्णुना रामकृष्णाद्यवतारेषु शयने सह वर्ततइति शेषः, इत्यर्थः । मणिपुष्पकम्-प्रणिभिःमुक्ताफलैः पुष्यते सामणिपुष्पो-हंसः तत्सदृशरूपत्वात् हंसरूपीविष्णुः, को-ब्रह्मा तदुभयसंवादरूपत्वात्प-चरात्रात्मकं वादमित्यर्थः । "पञ्चरात्रस्य नागराडि"त्यृग्भाव्योक्तेः ॥ ॥ अंशार्थे ॥ कुन्तीपुत्रः-कुं-भूमि तनोति प्रकाशेनेति कुन्तः-सूर्यः तत्पत्नी कुन्ती-संज्ञाख्या तस्याः पुत्रो-यमः "धर्मराजो यमः पूर्व" मित्युक्तेः, अधर्मेण साकं यद्युद्धं तस्मिन् स्थिरः । 

काश्यश्च परमेष्वासः शिखण्डी च महारथः । धृष्टद्युम्नो विराटश्च सात्यकिश्चापराजितः ॥ १७ ॥

अनन्तविजयंतन्नामकं शंखं । "नकुलः सहदेवेश्च अश्विनौ नकुलः सहदेवौ द्वो नासत्यौ सम्प्रकीर्तितौ" इत्युक्तेः ॥ ॥ प्रसिद्धार्थे । युधिष्ठिरो-धर्मराजः । सुघोषाख्यं मणिपुष्पकारूयं च ॥ १६ ॥ रा० वि० परमेष्वासो महाधनुष्कः काश्यः । महारथः शिखंडी च । अपराजितः सात्यकिश्च ॥ १७ ॥ त्रि० वि० काश्यइति ॥ ॥ अध्यात्मार्थे । काश्यः-दिशः, अभिमानिनयन्यायेन तद्देवताः । परमेष्वासः-परमस्य-विष्णोः, इषुत्वेन-बाणत्वेनास्त इति, प्राणपुत्रः प्राणइत्यर्थः "वायुपुत्रोहरेर्बाण" इत्युक्तेः । शिखण्डी "शा तनूकरण" इति धातोः, श्यति ऊनीकरोति तमो हिमं वा सः शी, खं-आकाशं अमति-गच्छति "अमगत्यादौ" अमन्ताङः  "कर्तर्थर्थे णिनिः" सूर्य-इत्यर्थः । महारथः-महान्जलचरश्रेष्टोमकरः, रथो-वाहनं यस्य सः-वरुणः, च शब्दादश्विनावपि धृष्टद्युन्नः धृष्टं-धर्षणशीलं, युनं-चलं यस्य

Pangri_0025

सोऽग्निः । विराटः "ला आदान" इति धातोः रलयोरभेदाच्च, विशेषेण रां-आदानादिक्रियां अव्यति-प्रापयतीति विराटः-दक्षइत्यर्थः । सात्यकिः-सत्यं-सत्यलोकः, कं-शीर्ष यस्य स विष्णुः "सत्यं तु शीर्वाणि सहस्रशीर्ण" इति भागवते, तदीयोऽवतारः सात्यकिः-जयन्तइत्यर्थः "जयन्तो वासुदेवांश" इति भागवते षष्ठे । अपराजितः-अपरस्मिन्-पश्चिमे द्वारे, आ-सर्वतः, जितं-जयः-उत्कर्षइति यावत्-यस्य सः मित्रइत्यर्थः, च शब्दान्मनुरपि । अत्र शिष्टाश्चाः समुच्चयार्थे ॥ ॥ अंशार्थ । काश्यःकश्चिद्देवः । शिखण्डी-युवसोःपत्नीवरांगीनाम्न्नी, वरात्पुंस्त्वं, "अम्बा सा भीष्ममार्यैव पूर्व नाम्ना वरांगिनी" त्युक्तेः । "अम्बेवाभूच्छिखण्डीति"  स्फुटमुद्योगपर्वणीति । धृष्टद्युम्नः-अग्निः "धृष्टद्युम्नस्तथाऽनल" इत्युक्तेः विराटः हाहागन्धर्वः । सात्यकिः-संवहनामा कृष्णपक्षाभिमानी देवः ॥  ॥ प्रसिद्धार्थे ॥ काश्यः काशीराजः, शिखण्डी-द्रुपदपुत्रः । धृष्टद्युम्नो द्रौपदीभ्राता । विराटः मत्स्यराजः । सात्यकिः युयुधानो यादवः ॥ 

द्रुपदो द्रौपदेयाश्च सर्वशः पृथिवीपते । सौभद्रश्च महाबाहुः शंखं दध्मुः पृथक् पृथक् ॥ १८ ॥ 

॥ १७ ॥ रा० वि० पृथिवीपते-हे धृतराष्ट्र, महाबाहुः सौभद्रोऽभिमन्युश्च शंखमिति समुदायाभिप्रायः । वस्वशंखान्दध्मुरिति ॥ ॥ १८ ॥ त्रि० वि० द्रुपदइति ॥ ॥ अध्यात्मार्थ-द्रुपदः द्रुतं पदानि तदुपलक्षितवर्णवाक्यादीनि यस्मात्त बृहस्पतिः । द्रौपदेयाः-शिवजाः पञ्चप्राणाद्याः । सर्वशइत्यनेन प्राणपुत्राः शिवपुत्राश्च शब्दायभिमानिनइति सूचितं । हे पृथिवीपते शरीराद्यभिमानिन् ? सौभद्रो-विनायकः, च शब्दाद्वाय्वग्निवरुणधरादयो गृह्यन्ते । यद्वा च शब्दाद्वायोरेव ग्रहणम् । महापू इति पदं, महत्यः आपो यस्मात्समहाप्-अग्निः "अग्नेराप" इतिश्रुतेः । पुनः महत्यः आपो यस्य स महाप्-वरुणः अधीनार्थे षष्टा । पुनः महत्यः भूयस्त्ववत्यः, गुरुत्वव-द्रव्यमध्ये आपो यस्याः सकाशात्सा पृथिवी "भूयस्त्वं चापा" मित्युक्तेः महति महयति वा देवतामनेन पुरुषस्येति महत् । मह्यते वा देवता ॥ १३ ॥ त्वात् इति वा ॥ पृथक्-भगवतोजडमपि पृथक्, जीवोपि पृथक्, इत्याहुस्तत्ववादिन इति शेषः । इति शंखान-सुखज्ञानसाधनान्वादान् दध्मुः ख्यापयामासुः ॥ यद्वा । भगवान् पृथक्तः पृथक्-एकरूप इति ॥ ॥ अंशार्थे ॥ द्रुपदः-हूहूगन्धर्वः, द्रौपदेयाश्च-विश्वेदेवाः सौभो-बुधः । हे पृथिवीपते-षड्जादिसप्तस्वराणां भ्वादिसत्पलोकस्थानत्वात्पृथिवीशब्देन षड्जस्वरः धृतराष्ट्रगन्धर्वस्य तदभिमानित्वात्तं प्रति पृथिवीपते इति सम्बुद्धिः ॥ ॥ प्रसिद्धार्थे । द्रुपदः पार्षतः । द्रौपदेयाः-प्रतिविन्ध्यश्रुतसोमश्रुतकीर्तिशतानीकश्रुतकर्माख्याः । हे पृथिवीपते-धृतराष्ट्र? सौभद्रो-अभिमन्युः, शंखान्-दरान्, पथक्पृथक् प्रातिस्विकत्वेनेत्यर्थः, एककालएव वा ॥ १८ ॥ रा० वि० स घोषस्तुमुलो-व्याप्तो भूत्वा नभश्च पृथिवीं च व्यनुनादयन्-तत्र तत्र प्रतिध्वनिं जनयन्नेव धार्तराष्ट्राणां त्वत्पुत्राणां हृदयानि व्यदारयत् । अधैवनष्टं कुरुकुलमिति त्वत्पुत्रा मेनिरे इत्यर्थः ॥ १९ ॥ त्रि० वि० विपक्षाणां नानावाद्यघोषाणामपि तुमुलत्वमेवाभिधाय स्वपक्षीयाणां 

सघोषो धार्तराष्ट्राणां हृदयानि व्यदारयत् । नभश्च पृथिवीं चैव तुमुलो व्यनुनादयन् ॥ १९ ॥ 
अथ व्यवस्थितान्दृष्ट्वा धार्तराष्ट्रान्कपिध्वजः । प्रवृत्ते शस्त्रसम्पाते धनुरुद्यम्य पाण्डवः ॥ २० ॥

केवलशंखशब्दानामेव परहृदयविदारकत्वमेशऽभिधत्ते ॥ सघोषइति ॥ ॥ अध्यात्मार्थे । धार्तराष्ट्राणां "धं धने निधने धीरे" इत्ये-काक्षरात्, धेन-नादेन, आर्तानि-राष्ट्राणि-देशाः येषान्तेषामसुराणाम् ॥ ॥ अन्यत्र-दोषरूपाणाम् "सर्वदोषात्मकाःपरे धार्तराष्ट्राः" इत्युक्तेः ॥ ॥ अपरत्र-धृतराष्ट्रपुत्राणां अनुनादयन्-प्रतिध्वनयन् ॥ १९ ॥ रा० वि० तत्वोपदेशप्रसंजकं अर्जुनविषादं वक्तुं एतावानुपोद्धातः प्रवृत्तः । एवं दुर्योधनव्यापारं दलद्वयगतव्यापारं चोक्त्वा अधुनाऽर्जुनव्यापारमाह ॥ अथेत्यादिचतुर्भिः श्लोकैः ॥ अथ अनंतरं कपिध्वजः-अर्जुनः व्यवस्थितान् युद्धे कृतनिश्चयान् दृष्ट्वा शस्त्रसंपाते-शस्त्रप्रहरणे प्रवृत्त-वर्तमानसामीप्ये वर्तमानवद्वा प्रवर्तितुमुद्युक्ते सति ॥ २० ॥ त्रि० वि० ॥ अथेति ॥ ॥ अध्यात्मार्थे । अथव्यवस्थितानित्येकं पदं, थः-प्राणः, "तथौ प्राणात्मकौ

Pangri_0026

प्रोक्तो" इत्युक्तेः, वीन्-पक्षिणः-अवतीति व्यवो-गरुडः, ताभ्यां सहस्थिती विष्णुः-थव्यवस्थितः, स नास्ति येषु तान् धार्तराष्ट्रान्- विवृतिः असुरान् । दृष्ट्वा, कपिध्वजः-कम्पयन्ति चेष्टयन्ति शरीरमिति कपयः-जीवाः, तेषां मध्ये ध्वजः-श्रेष्ठः "ध्वजःपूर्वदशा गृहे ॥ शिश्ने चिन्हे पताकायां खट्वांगे शौण्डकेऽपि चे" ति हैमः, मोक्षयोग्यत्वादुत्तमो जीवइत्यर्थः । शस्त्रसम्पाते-शस्त्रेणैव सम्पातः-पराजयरूपोयस्मिन्स्तस्मिन्वादरूपे युद्धे प्रवृत्त-आरब्धे सति । धनुः-प्रणवं "धनुर्हि तस्य प्रणवं पठन्ती" ति भागवते । उद्यम्य-उच्चार्य, सर्ववर्णानामादि-त्वात्; भाषणस्थ च वर्णमयत्वादिति भावः ॥ पाण्डोः-ज्ञानमयस्य विष्णोः प्रतिबिम्बः-पाण्डवः । हृषीकेशं-सर्वेन्द्रियाणां मुख्यप्रवर्तकंस्वबिम्बरूपं हरिं प्रति इदं वक्ष्यमाणमाह । हे महीपते-शरीराभिमानिन् जिज्ञासो ॥ ॥ अंशार्थे-धार्तराष्ट्रान्-पापरूपानसुरान्, कपिध्वजः-कम्पयति पृथिवीमिति कपिः ऐरावतः, तेन ध्वजति-गच्छतीति इन्द्रः "ध्वजगता विति” धातेः-पाण्डवः-पाण्डं-ज्ञानविषयं भग-

हृषीकेशं तदा वाक्यमिदमाह महीपते ॥ अर्जुन उवाच । सेनयोरुभयोर्मध्ये रथं स्थापय मेऽच्युत ॥ २१ ॥

वन्तं, वाति-शरणं गच्छतीति स तथा हे महीपते? पूर्ववद्गन्धर्व ॥ ॥ प्रसिद्धार्थ।-अथ-शंखघोषानन्तरं, व्यवस्थितान्-व्यवस्थितयास्थितान्, धार्तराष्ट्रान्-दुर्योधनादीन्, दृष्ट्वा कपिध्वजः हनुमत्केतुरर्जुनः, शस्त्रसम्पाते-शस्त्रप्रहारे, प्रवृत्ते सति, पाण्डवः-पण्डुराजपुत्रः हृषीकेशं-कृष्णमिदमाह, हे महीपते-धृतराष्ट्र ॥ २० ॥ रा० वि० तदा-शस्त्रसंपातप्राक्काले इदं-वक्ष्यमाणं सार्धश्लोकद्वयेन तद्वाक्यमाह ॥ सेनयोरिति ॥ २१ ॥ त्रि० वि० ॥ ॥ सेनयोरिति ॥ ॥ अध्यात्मार्थे।-बिम्बस्य च्युतिरहितत्वे प्रतिबिम्बस्यापि युद्धात् च्युतिर्न भवेत् इत्यतो अच्युतेति सम्बुन्धिः । यावदेतान्-परान्, योद्धकामान्, अवस्थितान्, न तु कृतयुद्धारम्भान्, निरीक्षे, तावदेवोभयोः-सुरासुरपक्षीययोर्मध्ये, अन्तस्थितयोरिति शेषः । सेनयोः-सा-लक्ष्मीः इनः-तत्स्वामी, तयोः, "सपरोक्ष च सा लक्ष्मी"

Pangri_0027

रित्येकाक्षरः, "इनः स्वामिनि सूर्ये चे" ति विश्वः । लक्ष्मीनारायणयोरित्यर्थः । रथं-ज्ञानं "रथगता” विति धातो-र्गत्यर्थानां च ज्ञाना-र्थत्वात् ॥ स्थापय-स्थिरीकुरु, तेषु युध्यमानेषु ममापि युद्धप्रसक्त्या श्रीशयोज्ञीनस्थित्ययोगादिति भावः ॥ ॥ अंशार्थे। हे अच्युत-च्युतं-च्यवनं येषामस्तीति "अर्शआद्यच्" प्रत्ययेन च्युताः युद्धप्रद्रुताः तद्विलक्षण भगवन्-उभयोः-सुरासुरपक्षसम्बन्धिन्योः सेनयोर्मध्ये मे रथं-शरीरं "शरीरं रथमेवचे" ति श्रुतेः, स्थापय-रक्ष "स्थितेः रक्षणार्थकत्वात, त्वया रक्षिते न भयं मम किंचिदिति भावः, इतीन्द्रोक्तिः ॥ ॥ प्रसिद्धार्थे। हे अच्युत-सारथेश्च्युतिरहितत्वे रथिनोपि युद्ध। च्युतिर्न भवतीत्यतोऽच्युते ति सम्बुद्धिः, हे कृष्ण, उभयोः कुरुपाण्डवपक्षसम्बन्धिन्योः सेनयोर्मध्ये मे रथं-स्यन्दनं स्थापय-निधेहि, यावत्-यावता रथस्थापनेन, एतान् योद्धुकामानवस्थिता-

यावदेतान्निरीक्षेऽहं योद्धुकामानवस्थितान् । कैर्मया सह योद्धव्यमस्मिन्त्रणसमुद्यमे ॥ २२ ॥ योत्स्यमानानवेक्षेऽहं य एतेऽत्र समागताः । धार्तराष्ट्रस्य दुर्बुद्धेर्युद्धे प्रियचिकीर्षवः ॥ २३ ॥

न्सर्वान्, अहं निरीक्षे तथा रथं स्थापयेत्यर्थः ॥ यद्वा-यावत्, एतान्योद्धुकामानवस्थितान् नतु कृतयुद्धारम्भान्निरीक्षे तावद्रथं स्थापय-आरम्भे जाते यत्र तत्र युद्धप्रसक्त्या मध्ये रथस्थापनायोगादिति भावः ॥ २१ ॥ रा० वि० अस्मित्रणोद्योगे कैः सह मया योद्धव्यं ॥ २२ ॥ त्रि० वि० ॥ एवं सम्प्रार्थ्य पृच्छति ॥ कैरिति ॥    ॥ अस्मित्रणसमुद्यमे युद्धारम्भे मया कैः सह योद्ध-व्यम्, पक्षत्रयेऽप्ययमेवार्थः ॥ २२ ॥ रा० वि० दुर्बुद्धेर्धार्तराष्ट्रस्य प्रियं कर्तुमिच्छंतो येऽत्र समागतास्तान्योद्धुकामानवास्थतान्-योत्स्यमानान्यावद्रक्ष्यामि तावदुभयोः सेनयोर्मध्ये मे रथं स्थापयेत्याहेत्यर्थः ॥ २३ ॥ त्रि० वि० योत्स्यमानेन योद्धव्यमित्युत्तरमाशंक्य परिहरति ॥ योत्स्यमानानिति ॥ ॥ अत्र-संग्रामे परपक्षे वा, ये समागताः तान्सर्वान्योत्स्यमानानेव-युद्धकर्तॄनेव अवेक्ष्ये-पश्यामि ।

Pangri_0028

तस्मादादौ कैः सह योद्धव्यमित्यर्थः । महामल्लभंगन्यायमाश्रित्य प्रबलैरथवा सूचीकटाहन्यायमाश्रित्य दुर्बलैः सहादौ योद्धव्यमिति प्रश्नाशयः । 'प्रयोजनमनुद्दिश्य न मन्दोऽपि प्रवर्तते' इत्युक्तेः, सर्वराज्ञां त्वया सह युद्धेन किं फलमित्यत आह ॥ धार्तराष्ट्रस्येति ॥ ॥ धार्तराष्ट्रस्य-अधर्मस्य, कलेर्वा, दुर्योधनस्य वा प्रियसम्पादनमेव प्रयोजनमिति भावः ॥ २३ ॥ रा० वि० एवं गुडाकेशेन-गुडाकायाः-निद्रायाः ईशेन, जितनिद्रेणार्जुनेनोक्तो हृषीकेशः सर्वेंद्रियप्रेरकः श्रीकृष्णः बलद्वयमध्ये ॥ २४ ॥ त्रि० वि० एवमुक्तइति ॥ । अध्यात्मार्थे । गुडाकेशेन-गुडाका-निद्रा, तस्याः ईशेन, अधीननिद्रेणेत्यर्थः, त्यक्तनिद्रत्वात्स्वाभीष्टोद्योगिना, जीवेनेतियावत् ॥ एवं सेनयोरुभयोरित्याद्युक्तप्रकारेणोक्तो हृषीकेशः इन्द्रियनियन्ता बिम्बरूपो हरिः उभयोः सैन्ययोर्मध्ये स्थितयोः सेनयोः लक्ष्मीनारायणयोः, रथोत्तमं-अन्यविषयज्ञानोत्तमं ज्ञानं स्थापयित्वा-स्थिरीकृत्य उवाचेत्युत्तरेणान्वयः ॥ ॥ अंशार्थे । -गुडाकेशेन-

संजय उवाच । एवमुक्तो हृषीकेशो गुडाकेशेन भारत । सेनयोरुभयोर्मध्ये स्थापयित्वा रथोत्तमं ॥ २४ ॥
भीष्मद्रोणप्रमुखतः सर्वेषां च महीक्षितां ॥ उवाच पार्थ पश्यैतान्समवेतान्कुरूनिति ॥ २५ ॥

देवत्वेन त्यक्तनिद्रत्वादिन्द्रेणेत्यर्थः । उभयोः सेनयोर्मध्ये स्थितस्येति शेषः तस्य-इन्द्रस्य रथोत्तमं मनुष्यशरीरोत्तमं शरीरं स्थापयित्वा-पालयित्वा ॥ ॥ प्रसिद्धार्थे ॥ गुडाकेशेन-अर्जुनेन, हृषीकेशः कृष्णः, रथोत्तमं विजयरथं, स्थापयित्वा निधाय ॥ २४ ॥ रा०वि० भीष्मद्रोणप्रमुखतः तदाभिमुख्येन तथा सर्वेषां महीक्षितां-राज्ञां प्रमुखत इति बुद्ध्या विविक्तेनान्वयः । रथं स्थापयित्वा हे पार्थ समवेतान्-युद्धार्थ मिलितानेतान् कुरून्पश्येत्युवाचेति ॥ २५ ॥ त्रि० वि० एवं प्रार्थितं कृत्वा प्रश्नोत्तरमाह ॥ भीष्मेति ॥ अध्यात्मार्थे ॥  ॥ "तसेः सार्वविभक्तिकत्वात्" भीष्मद्रोणप्रमुखानां-क्रोधकामाभिमान्यानां सर्वेषामसुराणामित्यर्थः ॥ यद्वा-भोष्मद्रोणप्रमुखतः क्रोधकामसन्मुखे, च शब्दः प्रमुखशब्दानुकर्षणार्थः । मद्दीक्षितां-महीं महाजनतां क्षिण्वन्ति ये तेषां सर्वेषां च प्रमुखे स्थापयि-

त्वेति पूर्वेणान्वयः । हे पार्थ-पातीति पो-विष्णुः तस्यार्थो यस्येति सम्बुद्धिः, हे जीवेत्यर्थः । एतान्-अग्रस्थान्, समवेतान्-मिलितान्कुरून्-कुत्सितं रुवन्ति-भाषन्ते तान्"रु शब्दे" तानसुरान् पश्य । नात्रेकोप्ययोध्यइति भावः । इत्युवाच ॥   ॥ अंशार्थे।-भीष्मद्रोणप्रमुखतः युवसुगुर्वादीनां सर्वेषां च महीक्षिता-स्वमहिम्नैवेक्षिता-साक्षी, अं-ब्रह्मरूपः "अम्भवेत्परमं ब्रह्मे" त्येकाक्षरः, तादृशो हरिः । हे पार्थ इन्द्र, एतान्-दृश्यमानान् समवेतान् कुरून-पापामिमानिनोऽसुरान् पश्येत्युवाच ॥   ॥ प्रसिद्धार्थे ॥ हे कौन्तेय एतान्कुरून्-कुरुवीरान, समवेतान्-आविष्टानसुरैरिति शेषः, पश्य, अतः सर्वेपि योद्धव्या इति भावः ॥ यद्वा-एतान् कुरून् पश्य । तत्रापि अपररूपत्वादेतान् इति एकारप्रश्लेषः ॥ अं-विष्णुं । इतान्-शरणागतान् समव-सम्यग्रक्षेत्यर्थः । सं-सम्यक्त्वेन एतान् मया निर्दिष्टान्, अवेति वा । यद्वा । सं-विष्णुं "अ क य प्र वि सं भूम सख हा विष्णुवाचका" इत्यभिधानं ॥ इतान्-शरणं प्राप्तान्, अव-रक्ष, हे

तत्रापश्यत्स्थितान्पार्थः पितॄनथ पितामहान् । आचार्यान्मातुलान् भादृन्पुत्रान्पौत्रान्सखींस्तथा ॥ २६ ॥

पार्थप-पस्य-विष्णोः अर्थं-कामितं पातीति तथाविध अर्जुन? एतान् कुरून्-कुत्सितभाषिणः, श्य-जहि । इदं "कैर्मया सह योद्धव्य" मित्यस्योत्तरं ज्ञेयम् ॥ २५ ॥ रा० वि० पार्थः "अवृद्धाभ्योनदीमानुषीभ्यस्तन्नामिकाभ्य" इत्यण् । तत्रेत्यस्य विवरणं सेनयोरुभयोरपीति । तथेति समुच्चये ॥ २६ ॥ त्रि० वि० अथ भगवदाज्ञानुसारिणीं तत्प्रवृत्तिमाह ॥ तत्रेति ॥ ॥ अध्यात्मार्थ ॥ पार्थः-जीवः, तत्र तदा सेनयोर्वा, स्थितान् पितॄन्-बसून् पितामहान-रुद्रान्, अथ शब्देन प्रपितामहान् आदित्यान्, "वसवः पितरो ज्ञेया रुद्राश्चैव पिता-महाः । प्रपितामहास्तथाऽऽदित्याः श्रुतिरेषा पुरातनी"ति मन्वादिस्मृतौ ॥ यद्वा।-पिष्टन-कर्माभिमानिनः पुष्करादीन्, "कर्मणा जायते जन्तु" रित्युक्तेः, "शेषेणेमं लोकं व्रजति" इति श्रुतेश्च, "पुष्करः कर्मपोऽपि" इत्युक्तेश्च । पितामहान् वेदान् "कर्म ब्रह्मोद्भवं विद्धि" इत्युक्तेः । आचार्यान्न-सदसच्छास्त्रकर्तृन्, मातुलान-अविद्याख्यमातुर्षन्धुरूपान मोहादीन्, भ्रातृन् मृत्य्यादीन् 'मृत्युर्जन्मवतां बीर देहेन

Pangri_0029

सह जायते" त्युक्तेः तदभिमानिनो यमादीन् । यद्वा-मनआदीन् "आत्मैव ह्यात्मनोबन्धु" रित्युक्तेः, पुत्रान्-रोगादीन्, तदभिमानिनो-देवानसुरांश्च "स्वदेहजोप्यामयवत्सुतोहि सः" इत्युक्तेः । पौत्रान्-व्यथाभिमानिनः, "रोगजन्यां व्यथां जयेदि"त्युक्तेः । यद्वा-पुत्रान्-विषयबुद्धौ जातान् मनोवृत्तिरूपान्, पौत्रान्-तज्जातान् वृत्यन्तररूपान् "तस्यामजनयत्पुत्रान्पुरञ्जन्यां पुरञ्जनः । शतान्येकादश-विवृतिःविराडिति" भागवते । "पुत्राणां च भवन्पुत्रा एकैकस्यां शतं शत" मिति च । सखीन्-अविज्ञातार्दान, "योऽविज्ञाताव्यस्तस्य पुरुषस्यसर्वेश्वर" इत्यादेः, श्वशुरान् "बुद्धिन्तु प्रमदां विद्यादि"ति भागवतोक्त्या सुबुद्धिदुर्बुद्धिरूपस्त्रीपितरः तत्वदर्शिनोमायिनश्च "उपदेक्ष्यन्ति ते ज्ञानं ज्ञानिनस्तत्त्वदर्शिन" इत्युक्तेः । "मायिनश्चान्यथाज्ञानं स्वशिष्येभ्योऽदिशन्कला" वित्युक्तेश्च सुहृदः सुमनसः, हितेच्छवइतियावत्, उभयोः सुरासुरयोः, सेनयोरपि । चशब्दाद्यथासम्भवमेवेत्यर्थः ॥ ॥ अंशार्थे ।-पार्थः-पो-विष्णुः-तमुपेन्द्रत्वेन अर्थयति ।

श्वशुरान्सुहृदश्चैव सेनयोरुभयोरपि । तान्समीक्ष्य सकौंतेयः सर्वान्बन्धूनवस्थितान् ॥ २७ ॥

कामयति सतथा इन्द्रः, पितॄन्, रुद्रादीन, पितामहान् ब्रह्मादीन्, अथशब्देन प्रपितामहान् निरन्नत्वाद्विष्णुः "अनश्नन्नन्य" इति श्रुतेः-"यस्मादन्नं थमुच्यते"इति कौर्म्ये च । आचार्यान्-बृहस्पत्यादीन्, मातुलान्-आकूतिसूनुयज्ञादीन् यज्ञस्य च इंन्द्रमातृमातृष्वस्त्रेयत्वात्, तस्यैवोपेन्द्रत्वात्, मार्तॄन्-सूर्यादीन्, पौत्रान्-जयन्तसुतादीन्, सखीन्, प्रवीरादीन्, श्वशुरान्-पुलोमादीन्, सुहृदः-स्वसम्बन्धिनः जयन्तश्वशु-वज्रनाभादीन् ॥ ॥ प्रसिद्धार्थे।-पार्थः-कौन्तेयोऽर्जुनः, पितृन्-भूरिश्रवआदीनू, पितामहान्-भीष्मसोमदत्तादीन्, अथशब्देन प्रपितामहान् बाल्हीकादीन्, आचार्यान्द्रोणादीन्, मातुलान्-शल्यशकुन्यादीन्, भ्रार्तॄन्-युधिष्ठिरदुर्योधनादीन्, पुत्रान्-सौभद्रादीन्. पौत्रान्घटोत्कचपुत्रादीन्, सखीन्-कृष्णाश्वथ्यामादीन्, श्वशुरान् द्रुपदादीन्, सुहृदः-विराटादीन्, उभयोः-कुरुपाण्डवयोः ॥ २६ ॥ रा० वि० तानवस्थितान्सर्वान् बंधून्समीक्ष्यैवेत्येवकारेणान्वयः ॥ २७ ॥ त्रि० वि० ॥ अथ ममताभिमान्यसुरांविष्टोजीवः आत्मात्मीयाद्विड्वधं भग-

Pangri_0030

वतइष्टमपि अधर्मत्वेन मन्यमान आहेत्याइ ॥ तानिति ॥    ॥ कौन्तेयः-कुं-भूमि देहं वा तनोति-विस्तारयतीति कुन्तिः-विष्णुः तस्यायं प्रतिबिम्बत्वात्कौन्तेयः जीवः, इन्द्रः, अर्जुनोवा । अवस्थितान्-युद्धभूमिस्थितान्, तान्-पित्रादीन्, सर्वान्बन्धून्-स्वाप्तान्समीक्ष्य, अपरया-न परः-परकीय; यस्यां तया ममतारूपयेत्यर्थः, कृपया तदभिमान्यसुरेणेति यावत् । आविष्टः, विषीदन्-खेदं प्राप्नुवन् सन् इदं वक्ष्यमाणमब्रवीत् ॥ २७ ॥ रा० वि० विषीदन्विषादं कुर्वन् । विषादो नाम मोहनिमित्तकाच्छोकाद्यन्मनोदौर्बल्यं यस्मिन्स्तस्मिन्सति सर्वव्यापारोपरमो भवति स इति ज्ञेयं । इदमब्रवीदित्युक्तमर्जुनवाक्यमाह ॥ दृष्ट्वेत्यादिना आध्यायसमाप्ति ॥ हे कृष्ण-सकललोककर्षक । तदुक्तं गीताभाष्ये पंचमाध्याये । "नियमनादिना सकललोककर्षणात्कृष्णः । तच्चोक्तं । "यतः कर्षसि देवेश नियम्य सकलं जगत् । मतो वदन्ति मुनयः कृष्णं त्वां ब्रह्मवादिन" इति महाकीमें"त्युक्तेः । युयुत्सुं-योद्धुमिच्छंतं सम्यगवस्थितमिमं-बंधुजनं दृष्ट्वा ॥ २८ ॥ 

कृपया परयाऽऽविष्टो विषीदन्निदमब्रवीत् ॥ अर्जुन उवाच । दृष्ट्वेमं स्वजनं कृष्णयुयुत्सुं समुपस्थितं ॥ 
॥ २८ ॥ सीदन्ति मम गात्राणि मुखं च परिशुष्यति । वेपथुश्च शरीरे मे रोमहर्षश्च जायते ॥ २९ ॥

त्रि० वि० ॥ दृष्ट्वेति ॥     ॥ इमं-पित्रादिरूपं स्वजनं, युयुत्सुं-योद्धुकामं । यद्वा । युयुत्सुं धार्तराष्ट्रं वेश्यासुतम्, समुपस्थितं-परपक्षादस्मान्प्राप्तं च दृष्ट्वा-अयं केवलं स्वीयममताहीनः इति चित्रं दृष्ट्वा इत्यर्थः । मम गात्राणि-अंगानि, सीदन्ति-स्वस्वव्यापारासमर्थानि भवन्ति मुखं च शुष्कं भवतीत्यर्थः ॥ २८ ॥ रा०वि० मम गात्राणि-हस्ताद्यवयवाः सीदंति-विशीर्यते । "षद्द्धविशरणगत्यव-सादनेष्वि" ति धातोः । मुखे म्लानता च जायते शरीरे कंपो रोमांचश्च जायते इति ॥ २९ ॥ त्रि० वि० वेपथुश्चेति ॥ वेपथुः-कम्पः, रोमहर्षः रोमाञ्चोद्भवो भवति ॥ अध्यात्मार्थे ॥ ॥ गाण्डीवं-गाण्डी-अ उ मे ति त्रयाणां ग्रन्थिः सोऽस्यास्तीति गाण्डी वं प्रणवः "कृवृकादितिवाङीप्" मतुबर्थे वः, हस्तात्-हस्तः-शुण्डादण्डः सोऽस्यास्तीति हस्तः-गणपतिः "अर्शआद्यच्" अभि-

Pangri_0031

मान्यमन्यमानयोरैक्यव्यपदेशात्, आकाशोऽनेन लक्ष्यते, हृदाकाशादित्यर्थः, सते-गच्छति, चित्ताकाशे प्रणवस्थैर्याभावेन तद्विचारहीनोऽस्मीतिभावः ॥   ॥ अंशार्थे।-गाण्डीवं-धनुः "जिष्णोर्धनुषि कोदण्डे गाण्डीवं गाण्डिवं तथे"ति शाश्वतः "कोदण्डोधनुर्मात्रेऽपीति" भानुजीदीक्षितः ॥ प्रसिद्धार्थे ॥ गाण्डीवं-मद्धनुः त्वक्च परिदह्यते-सन्तप्यत एव ॥ २९ ॥ रा०वि० धनुर्हस्तात्पतत्ति । त्वक्च परितस्तप्यत एव अवस्थातुं च न शक्नोमि । मनश्च मे भ्रमतीव च ॥ ३० ॥ त्रि० वि० नचेति ॥ अवस्थातुं-युद्धे वीरासनेन व्यवस्थातुं नैव शक्नोमि । मे मनश्च भ्रमतीव-वध्येषु अवध्यत्वेन पश्यति, इमे वध्याअवध्यावेति संशयं इव शब्देन दर्शयति, "किंचित्वे चोभयत्वे च संशये सदृशे तथा । इव शब्दः प्रयुज्येत न्यक्कारेऽपि च पण्डितै"रिति शब्दनिर्णये ॥ ननु हन्तुं शक्याशक्यत्वरूपसंशयस्तु सुशकुनरूपविशेषदर्शनेन परिहार्यइत्यत आह ॥ निमित्तानीति ॥ स्वस्य सव्यसाचित्वेन वामांगस्फुरणादेः

गाण्डीवं संस्रते हस्तात्त्वक चैव परिदह्यते । न च शक्नोम्यवस्थातुं भ्रमतीव च मे मनः ॥३०॥ निमि-
त्तानि च पश्यामि विपरीतानि केशव । न च श्रेयोऽनुपश्यामि हत्वा स्वजनमाहवे ॥ ३१ ॥

सुशकुनत्वेऽपि ममतासुरावेशवशाद्विपरीतानेवामन्यतेति भावः ॥ ३० ॥ रा० वि० विपरीतानि निमित्तानि दुर्निमित्तानि च पश्यामि । केशव-ब्रह्मरुद्रप्रवर्तक । कश्च ईशश्च केशौ तौ सृष्ट्यादिना वर्तयतीति व्युत्पत्तेः । केशपदोपपदात् "वृतुवर्तन" इत्यतोंऽतर्णीतण्याड्डप्रत्यये रूपसिद्धेः । उक्तं हि स्थितप्रज्ञस्य का भाषेत्येतद्भाष्ये । "हिरण्यगर्भः कः प्रोक्त ईशः शंकर एव च । सृष्टयादिना वर्तयति तौ यतः केशवो भवान्" इति ॥ युद्धेन श्रेयो लभ्यत इत्यत आह । नचेति । श्रेयश्च न पश्यामि । आइवे-युद्धे ॥ ३१ ॥ त्रि०वि० "हतो वा प्राप्स्यसि स्वर्ग जित्वा वा भोक्ष्यसे महीमि" ति वक्ष्यमाणदिशा उभयथाऽपि श्रेयः प्राप्ति किं नांगीकुरुषे इत्यत आह ॥ नचश्रेय इति ।। पारत्रिकं श्रेयोऽदृश्यत्वादनंगीकार्यं, महीभोगादिरूपं दृश्यं श्रेयस्तु आहवे-युद्धे स्वजनं हत्वा नैवानुपश्यामि । राज्यस्य स्वजनपोषणैक-

फलत्वादिति भावः ॥ ३१ ॥ रा० वि० विजयादिकं फलं नेच्छामि ॥ ३२ ॥ त्रि० वि० ननु स्वजनरूपशत्रुत्वधं विना विजयस्ते कथं स्यादित्यत आह ।। न कांक्ष इति । तद्विना राज्यानुपलम्भइत्यत आह ॥ नचराज्यमिति ॥ तर्हि सुखरूपफलानाकांक्षायां अन्यफलाभावाच्च राज्यफलमाक्षिपति ॥ किं न इति ॥ भोगाः फलमिति चेत्तत्राह ।। किं भोगैरिति ।। अन्यथा जीवनानुपपत्तिरित्यत आह ।। जीवितेनवेति ।। वा शब्दः, किं शब्दानुकर्षणार्थः ।। ३२ ॥ रा०वि० येषामर्थे-प्रयोजननिमित्तं राज्याद्यपेक्षितं नः-अस्माकं तइमे-बांधवाः प्राणान्धनानि च त्यक्त्वा युद्धे अवस्थिताः ॥ ३३ ॥ त्रि० वि० ॥ " न च श्रेयोनुपश्यामि हत्वा स्वजनमाहवे" इत्युक्तं स्पष्टयति ॥ येषामर्थइति ॥ नः-अस्माकं, येषामर्थ-यत्कृते राज्यादि कांक्षितम् । अत्र कांक्षितशब्दस्य लिंगवचनविपरिणामेनोभयत्रान्वयः ॥ यद्वा।-

न कांक्षे विजयं कृष्ण न च राज्यं सुखानि च । किं नो राज्येन गोविंद किं भोगैजर्जीवितेन वा ॥ ३२ ॥
येषामर्थे कांक्षितं नो राज्यं भोगाः सुखानि च । त इमेऽवस्थिता युद्धे प्राणांस्त्यक्त्वा धनानि च ॥ ३३ ॥
आचार्याः पितरः पुत्रास्तथैव च पितामहाः । मातुलाः श्वशुराः पौत्राः श्यालाः संबंधिनस्तथा ॥ ३४ ॥

एषामर्थे-आचार्यादिभ्यः युद्धेन राज्यं नाहर्तव्यं किन्तु तेषामर्थएव त्याज्यं, स्वयं नाकांक्ष्यामित्यर्थे, राज्यादि नोकाक्षितं-न कांक्षितम्, तइमे-सर्वे युद्धे-युद्धविषयें अवस्थिताः । किं कृत्वेत्यतः, प्राणान् लक्षणया प्राणाशाशाः त्यक्त्वा । अस्तु प्राणाशापरित्यागः तथापि "यं क्रीणात्यसुभिः प्रेष्ठैस्तस्करः सेवक वणिगि"त्युक्तदिशा धनार्थे युद्धेव स्थानं स्यादित्यत उक्तम् ॥ धनानि चेति ॥ धनानि त्व त्यक्त्वा तस्मात्तेषां निष्फलप्रवृत्याऽज्ञत्वं पश्यता प्रेक्षावता मया तादृशी प्रवृत्तिर्न कार्येति भावः ॥ ३३ ॥ रा० वि० ते के इत्यत आह ॥ ॥ आचार्या इति ॥ नैवेच्छामीत्येवकारान्वयः ॥ ३४ ॥ त्रि० वि० ॥ ते कइत्यआह ॥ आचार्या इति ॥ एते प्रोक्तार्था एव ॥ अत्र सखिस्थाने झ्यालशब्दोक्तेः, सुभद्राबन्धुत्वात्तदर्थः कृष्णएवेति प्रसिद्धार्थे ॥ ॥ अध्यात्मार्थे तु॥-बुद्धिबन्धुत्वात्प्रांणाभिमानिनः

Pangri_0032

गीता "बुद्धिः प्राणस्तु तैजसावि" त्युक्तेर्भागवते ॥ ॥ अंशार्थे । पौलोमाः शचीबन्धुत्वादित्यर्थः ॥ ॥ ननु श्यालशब्देन कृष्ण-गृहणे तस्यापि निष्फलप्रवृत्याऽज्ञत्वप्रसक्तिः स्यादिति चेन्न योत्धृत्वाभावात् । योध्हृणामेव हि तदिति बोध्यम् ॥ पूर्वोक्तानां मध्येऽत्र भ्रातॄणामग्रहणन्तु, तत्र भ्रातॄणां "तत्रापश्यत्स्थितान् पार्थ" इत्यनेन दृग्विषयत्वोक्तेरत्र च "एतान्न हन्तुमिच्छामी" त्युक्त्या हननेछाऽविषयत्वोक्तेः, युधिष्ठिरादीनां सौहार्देन दुर्योधनादीनां च भीमप्रतिज्ञातवधत्वेन सर्वभ्रातॄणां हननेच्छा वैषयत्वाभावादिति बोध्यम् ॥ ३४ ॥ रा० वि० यदि मां युद्धान्निवृतं एते हन्युस्तर्हि नतोपि-हतॄनपि नैव इंतुमिच्छामीत्यर्थः । हे मधुसूदन-मधुनामकदैत्यमर्दन कैमुत्यन्यायेनाप्याह ॥ अपीति ॥ त्रैलोक्यराज्यस्यापि हेतोरेतान्हंतुं नेच्छामि । किमुत महीमात्र निमित्तमिति ॥ ३५ ॥ त्रि० वि० ॥ फलितमाह ॥ एतानिति ॥ ॥ ते यदा त्वां हन्युः तदा त्वमपि स्वयमेव हनिष्यसीत्यत उक्तम् ॥ घ्नतोपीति ॥ हनने प्रवृत्तानपी-

एतान्न हंतुमिच्छामि घ्नतोऽपि मधुसूदन । अपि त्रैलोक्यराज्यस्य हेतोः किं नु महकृिते ॥ ३५ ॥
निहत्य धार्तराष्ट्रान्नः का प्रीतिः स्याज्जनार्दन । पापमेवाश्रयेदस्मान्हत्वैतानाततायिनः ।। ३६ ।।

त्यर्थः ॥ पृथिवीराज्यलोभादेव हनिष्यसीत्यत आह ॥ अपीति ॥ त्रैलोक्यराज्यस्यापि हेतोः प्राप्त्यर्थ नेच्छामीति पूर्वेणान्वयः ॥ किं नु किमु वक्तव्यं महीकृते पृथिवीराज्यमात्रप्राप्त्यर्थं नेच्छामीति ॥ ३५ ॥ रा० वि० किंच धार्तराष्ट्रान्निहत्य नो-अस्माकं का प्रीतिः किमैं-हिकं सुखं न किमपि । नापि पारत्रिकं प्रत्युत पारत्रिकदुःखहेतुपापमेवास्मानाश्रयेत् । न जायत इति जनः, अर्दयति संसारमिति अर्दनः, जनश्चासावर्दनश्चेति जनार्दनः, तस्य संबुद्धिः । उक्तं ह्येवं गीताभाष्ये दशमे । आततायिनः "अग्निदो गरदश्चैव शस्त्रपाणिर्धनापहृत् । क्षेत्रदारापहारी च षडेते ह्याततायिन" इत्युक्तलक्षणान् ॥ ३६ ॥ त्रि० वि० ॥ ननु पूर्वक्लेशदानां हनने प्रीतिरुत्पद्यते ॥ अतो हन्तव्या इत्यत आह ॥ निहत्येति ॥ न कापीत्यर्थः, तत्र हेतुः नइति। अस्मदीयानित्यर्थः । भवत्सम्प्रदायएव सर्वार्दनं कार्यमिति,

Pangri_0033

नास्माकं तथेति सूचनाय जनार्दनेति सम्बुद्धिः । प्रत्युत अनर्थप्राप्तिरेवेत्याह ॥ पापमिति ॥ "आततायिनमायान्तं हन्यादेवाविचारयन्नि"त्यतः आततायिशब्देन स्वानेव विशिनष्टि ॥ यद्वा। आततायिनोपि एतान्दत्वा स्थितानिति शेषः ॥ अन्यथा ल्यबन्ततिङन्तयोरेककर्तृकत्वोपपत्तेः । दोषांगीकारे तु, हतिस्थितिरूपक्रिययोः एककर्तृकत्वोपपत्या आश्रयणरूपक्रियायाः पृथगन्वयेन दोषाभावइति भावः ॥ अस्मान्पापमेवाश्रयेत्, एव शब्देनार्थप्रप्तिर्नास्तीति ध्वनितम् ॥ ३६ ॥ रा० वि० तस्मात् "सीदन्ति मम गात्राणी" त्यादिनो-क्तोपपत्तिवलात्सबान्धवान्धार्तराष्ट्रान्दन्तुं वयं नार्हाः "आततायिनमायान्तं हन्यादेवाविचारयन् । नाततायिवधे दोषो इंतुर्भवति कश्चन"इत्युक्तेस्तेषां आततायित्वेन हंतव्यतया प्राप्तत्वेऽपि तद्धननप्रसक्त्या बन्धूनामपि हननप्राप्तेने हन्तुं वयं योग्या इति भावः । बंधुत्वेप्याततायिसंबंधित्वात्तेऽपि बन्धुजना हन्तव्या एवेत्यत आह ॥ स्वजनं हीति ॥ स्याम-भवेम । तद्दर्शनस्पर्शनसंभाषणादेरभावप्राप्तेरिति

तस्मान्नार्हा वयं हंतुं धार्तराष्ट्रान् स्वबांधवान् । स्वजनं हि कथं हत्वा सुखिनः स्याम माधव ॥ ३७ ॥ 

भावः ॥ ३७ ॥ त्रि० वि० निगमयति ॥ तस्मादिति ॥ ।। अध्यात्मार्थे । तस्मात्-अर्थानर्थप्राप्तिपरिहाराभावाद्वयं ॥ धार्तराष्ट्रान्-"धन्धने निनदे धीरे" इत्येकाक्षरात्, धं-धनरूपं सम्पाद्यमिति यावत्, आर्तराष्ट्र-आर्तोपद्रवोयेषान्तानसुरान्, स्वबान्धवान्-स्वेषां-स्वकीयतत्वानां, बन्धं-ममताबन्धं अभिमानमिति यावत्, वान्ति-प्राप्नुवन्ति ते बन्धवाः तएव बान्धवाः तान्, स्वीयसम्बन्धित्वादितिबबभावः । हन्तुं नार्हाः-नयोग्याः धार्तराष्ट्रत्वेन वध्यत्वेपि स्त्रीयत्वादवध्या इत्यर्थः । हि यतः स्वजनं-ममतास्पदजनं हत्वा कथं सुखिनः स्याम न कथमपीत्यर्थः । यद्वा।-अर्हावेत्युत्तमपुरुषद्विवचनबलात् आवामिति लभ्यते। तव प्रयोजनाभावान्मम च स्वातन्त्र्याभावादेकैकस्य क्रियाऽयोग्यत्वेपि बिम्बत्वेन प्रवर्तकत्वात्त्वं, प्रयोजनार्थित्यादहं चेति मिलित्वा आवां । धार्तराष्ट्रान् "षट्सु द्वितीये"ति सूत्रेण धार्त-राष्ट्रेषु असुरेषु मध्ये यं कलिं हन्तुं अर्हाव शक्तौ स्वः सकलिः । स्ववान्धवान्-'इयं प्रथमाविभक्तिः, सुतरां नास्ति, वं-बलं येषान्ते

Pangri_0034

स्वबाः-अन्धाः ज्ञानहीनाश्च ते स्वबान्धाः ते पाल्यत्वेनोपदेशकत्वेन वा विद्यन्तेऽस्येति सतथाऽस्ति । तस्माद्बलज्ञानहीनपतित्वेन
तच्छिष्यत्वेन वा दीनत्वान्न हन्तव्यइति शेषः ॥ हि यस्मात्स्वजनं स्वनैव कर्मणा जन्यते जन्मविकारोपलक्षितनाशविकारं प्राप्यते यस्तं, हत्वा वयं सुखिनः-शक्तेन्द्रियवन्तः कथं स्याम । मृतस्य मारणमनुचितमिति भावः ॥ ॥ अंशार्थः । स्वबान्धवान् कश्यपवंश्यत्वात्, धार्तराष्ट्रान्-पापाभिमानिनोऽसुरान् ॥ ॥ प्रसिद्धार्थे । धार्तराष्ट्रान्-दुर्योधनादीन् स्वबान्धवानिति हेतुगर्भविशेषणम् ।
स्वजनहत्यया शोकप्राप्तिरेव कुतः सुखमिति भावः । स्वशालकत्वाद्विनोदेन कृष्णं सम्बोधयति ॥ माधवेति ॥ भवत्कुलएव स्वजनवधसम्प्रदायः। कंसेन बालहननात्, त्वया च मातुलादिहननात्, रामेण रुक्मिहननाच्च, तन्मधुवंशोत्पन्नत्वात्तवैव तदुचितं नास्माकमिति भावः ॥

यद्यप्येते न पश्यन्ति लोभोपहतचेतसः । कुलक्षयकृतं दोषं मित्रद्रोहे च पातकं ॥ ३८ ॥ कथं न ज्ञेयम-
स्माभिः पापादस्मान्निवर्तितुं । कुलक्षयकृतं दोषं प्रपश्यद्भिर्जनार्दन ॥ ३९ ॥

॥ ३७ ॥ रा० वि० कुत एवं बुद्ध्या ते न निवृत्ता इत्यत आह ॥ यद्यपीति ॥ एते दुर्योधनादयः राज्यलोभेनोपहतचेतसः-नष्टधर्मज्ञानाः दोषं-पातकं न च पश्यंति । यद्यपि ॥ ३८ ॥ त्रि० वि० ॥ अज्ञैरविहिताचरणेपि सुज्ञैर्नतथाऽऽचरणीयमित्याह ॥
यद्यपीति द्वाभ्यां ॥ एते-पाप्पानः; असुराः, धार्तराष्ट्रा, वा लोभेन तदभिमानिना उपहतं-प्रणाशितं, चेतः ज्ञानं एषां तथा सन्तः । कुलक्षयेण कृतं-सम्पादितं दोषं, मित्रद्रोहे च शब्दः कृतशब्दानुकर्षणार्थः, सम्पादितं पातकमित्यर्थः । यद्यपि न पश्यन्ति-न जानन्ति न जानन्तु ॥ ३८ ॥ ग० वि० तथापि हे जनार्दन-जननरहित संसाररार्दन, कुलक्षयकृतं दोषं प्रपश्यद्भिरस्माभिः अस्माद्दोषान्निवर्तितुं कथं न ज्ञेयं ॥ ३९॥ त्रि० वि० तथापि कुलक्षयकृतं दोषं प्रपश्यद्भिः जानद्भिरस्माभिः अस्माद्वक्ष्यमाणात्पापान्निवर्तितुं कथं न ज्ञेयं, ज्ञात्वा 

कुर्वाणस्य महान् दोषइति भावः ॥ ३९ ॥ रा० वि० कः कुलक्षयकृतो दोष इत्यत आह ॥ कुलक्षय इति ॥ सनातनाः-परंपरा-प्राप्ताः कुलधर्माः-क्षत्रियादिकुलधर्माः उत शब्दोऽप्यर्थे । अवशिष्टं कृत्स्नमपि कुलमधर्मोऽभिभवति-अधर्माक्रान्तं भवति ॥ ४० ॥ त्रि० वि० उक्तदोषाचरणे परम्परया महानर्थप्राप्तिमाह ॥ कुलक्षयइति पञ्चभिः । कुलस्य-पुमात्मककुलस्य क्षये कृते सतीति शेषः । कुलधर्माः पञ्च महायज्ञादयः । धर्मे-धर्मजाते कृत्स्नं कुलं-शेषं स्त्रीबालात्मकं सर्वकुलं । अधर्मः-विष्ण्वनिवेदिता विभक्तान्न भोगादिरूपः ॥ ॥ ४० ॥ रा० वि० वाष्र्णेय-वृष्णिकुलोद्भव ॥ ४१ ॥ त्रि० वि० ॥ अधर्मकृताभिभवात्-अधर्मेण कृतपराजयात्, वर्णसंकरः-ब्राह्मणादिवर्णमिश्रीभावः ॥ ४१ ॥ रा० वि० कुलस्य चेति-पुत्रपौत्रादिसंतानस्यचेत्यर्थः । एषां कुलम्न्नानां पितरः लुप्तपिण्डाः-लुप्तो दकक्रियाश्च सन्तः नरके पतंति ॥ ४२ ॥ 

कुलक्षये प्रणश्यन्ति कुलधर्माः सनातनाः । धर्मे नष्टे कुलं कृत्स्नमधर्मोऽभिभवत्युत ॥ ४० ॥ अधर्माभि भवात्कृष्ण प्रदुष्यन्ति कुलस्त्रियः । ख्रीषु दुष्टासु वाष्र्णेय जायते वर्णसङ्करः ॥ ४१ ॥ सङ्करो नरकायैत्र कुलघ्न्नानां कुलस्य च । पतन्ति पितरो ह्येषां लुप्तपिण्डोदकक्रियाः ॥ ४२ ॥ दोषैरतैः कुलघ्नानां वर्णसङ्करकारकैः । उत्साद्यंते जातिधर्माः कुलधर्माश्च शाश्वताः ॥ ४३ ॥

त्रि० वि० ॥ विप्रस्त्रीषु शूद्रादितोगर्भसम्भवे विप्ररूपवितॄणां पिण्डादिलोपेन पतनं निश्चितमिति भावः ॥ ४२ ॥ रा० वि० उक्तदोषमुपसंहरति ॥ दोषैरिति द्वाभ्यां । जातिधर्माः-क्षत्रियत्वादिजातिप्रयुक्ताधर्माः कुलधर्माश्च शाश्वताः-परंपराप्राप्ताः ॥ ४३ ॥ त्रि० वि० ननु पंचमहायज्ञादिलोपे नरकप्राप्तिः हतकुलस्यास्तु, हन्तॄणां तु तल्लोपाभावात्तत्प्राप्तिः कथमुच्यते इत्यतआइ ॥ दोषैरिति ।। कुलघ्नानां प्राप्तैरिति शेषः । वर्णसंकरकारकैरेतैरुक्तेर्दोषैर्नरकप्राप्तिर्युक्तैव । स्वधर्मादिलोपाभावेऽपि अन्यधर्मप्रणाशनादपि तत्सम्भवादित्यर्थः । च शब्दोहेतौ । यस्माज्जातिधर्मादयः, तैरुत्साद्यन्ते-प्रणाश्यन्ते तस्माद-

Pangri_0035

पीति ॥ ४३ ॥ रा० वि० उत्सन्नकुलधर्माणां उत्सन्नजातिधर्माणां चेत्यपि ज्ञेयं । अनुशुश्रुम-"प्रायश्चितमकुर्वाणाः पापेषु निरता नराः । अपश्चात्तापिनः कष्टान्निरयान्यान्ति दारुणानि" त्यादि वदद्भिवृद्धेः श्रुतवन्तः स्मः ॥ ४४ ॥ त्रि० वि० ॥ उत्सन्नेति ॥ उत्सन्नाः-"अन्तर्णीतण्यर्थत्वेनो"त्सादिताः कुलधर्माः यैस्तेषां नरके नियतं वासः । हतकुलस्य तु नरकप्राप्तिमात्रमिति विशेषः ॥ एवमर्थानंगीकारे 'संकरोनरकायैव कुलघ्नानां कुलस्य चे'त्युक्त्या नरकप्राप्तावुक्तायां पुनर्नरके नियतं वासइत्युक्तेः पुनरुक्तताप्रसंगात् । एवमर्थांगीकारे तु अभ्यधिकाशंकानिवृत्यर्थमिति वक्तुमुचितत्वात् ॥ नेदं स्वमतिकल्पितम् किन्तु शिष्टेभ्यः श्रुतमित्याह ॥ अनुशुश्रुमेति ॥ ४४ ॥ रा० वि० एवं बन्धुवधस्य दोषहेतुत्वाध्यवसायेन सन्तप्यमानोऽर्जुन आह ॥ अहोबतेति ॥ राज्यसुखलोभेन स्वजनं हन्तुं

उत्सन्नकुलधर्माणां मनुष्याणां जनार्दन । नरके नियतं वासो भवतीत्यनुशुश्रुम ॥४४॥ अहो बत मह-
त्पापं कर्तुं व्यवसिता वयं । यद्राज्यसुखलोभेन हंतुं स्वजनमुद्यताः ॥ ४५ ॥ यदि मामप्रतीकारम
शस्त्रंशस्त्रपाणयः । धार्तराष्ट्रारणे हन्युस्तन्मे क्षेमतरं भवेत् ॥ ४६ ॥

वयमुद्यता इति यत्तदेतन्महत्पापं कर्तुं व्यवसिता निश्चयवन्तो वयं । अहो बत महाकष्टमिति ॥ ४५ ॥ त्रि० वि० ॥ आश्चर्य खेदहेतुकर्मकारिणः स्वान्निन्दयति ॥ अहोइति ॥ यद्यस्माद्राज्यसुखलोभेन स्वजनं हन्तुमुद्यताः तस्माद्वयं एते तत्वदेवताः धर्मराजादयोषा अहं चेति वयं महत्-नरके नियतवाससाधनत्वात् बृहत् पापं कर्तुं व्यवसिताः-कृतनिश्चयाः एतदहो बत । अहो इत्याश्चर्ये, बतेति खेदे च, महच्छब्देनाश्चर्यकथनं, पापशब्देन खेदकथनं । अत एव महदिति पृथक्पदं । अन्यथा कर्मधारये महच्छब्दस्य महेत्यादेशनियमभंगप्रसंगात् ॥ ४५ ॥ रा० वि० एवं सन्तप्तःसन्मृतिमेवार्थयमान आह ॥ यदीति ॥ अकृतप्रतीकारमशस्त्रं-तूष्र्णी आसीनं मां यदि शस्त्रपाणयो धार्तराष्ट्रा रणे हन्युस्तर्हि तद्धननं मे क्षेमतरं-अत्यन्तहितमेव भवेत् । बन्धुवधदोषाभावाद्रणे हननेन गतिसंभवाश्चेति भावः ॥

Pangri_0036

॥ ४६ ॥ त्रि० वि० विपक्षे बाधकमाशंक्य परिहरति ॥ यदीति ॥ धार्तराष्ट्राः-पाप्मानः, असुराः, कौरवावा, शस्त्रपाणयोभूत्वा, अप्रतीकारं-प्रतियुद्धमकुर्वाणं, अशस्त्रं-शस्त्रहीनं मां रणे हन्युः यदि, तर्हि-तत्ध्हननं मे-मम क्षेमतरं भवेत् । अत्र तरतमप्रयोजनमिदं । मम हनने क्षेमं, कुलहननदोषाभावात् । तैरपि युद्धपरित्यागे क्षेमतमं, उभयोः क्षेमत्वात् अशस्त्रस्य मम सशस्त्रैर्हनने तु क्षेमतरं शत्रूणां पापलाभादिति बोध्यम् ॥ ४६ ॥ रा० वि० ततः किं जातमिति धृतराष्ट्रहार्दं परिहरति संजयइत्याह ॥ संजयउवाचेति । संख्ये-रणे रथोपस्थे-रथमध्ये उपाविशत् । कथं शोकेन कंपितचित्तः सन् सशरं चापं विसृज्येति ॥ ४७ ॥ इति श्रीमद्गीतार्थसंग्रह श्रीराघवेंद्रयतिकृते प्रथमोऽध्यायः ॥ १ ॥

संजयउवाच । एवमुक्त्वार्जुनः संख्ये रथोऽपस्थ उपाविशत् । विसृज्य सशरं चापं शोकसंविग्नमानसः ॥४७॥
ॐतत्सदिति श्रीमद्भगवद्गतिासूपानषत्सु ब्रह्मविद्यायां योगशास्त्रे श्रीकृष्णार्जुनसंवादे अर्जुनविषादयोगोनाम-
प्रथमोऽध्यायः ॥ १ ॥

त्रि० वि० सञ्जयउपसंहरन्नाह ॥ एवमिति ॥ अर्जुनः-जीवः, इन्द्रः, भीमानुजो वा संख्ये-युद्धे, रथोपस्थे-रथोपर्येव, रथिनः उपवेशनस्थाने उपाविशत-निषसाद शेषं सुगमं ॥ इति श्रीमद्भगवद्गीतासाग्रप्रथमाध्यायाध्यात्माद्यर्थपंचिकायां श्रीमन्नारदानुग्रही पांगरी
श्रीनिवासविरचितायां प्रथमोऽध्यायः ॥ १ ।

Pangri_0037

श्रीकृष्णायनमः हरिः ॐ ॥ ततः किं जातमिति धृतराष्ट्रस्यापेक्षायां संजय उवाच । तं तथेति ॥ १ ॥ त्रि० वि० ॥ तमिति ॥
तथा कृपया-ममताऽसुरावेशनिमित्तकृपया, अश्रुपूर्ण अतएवाकुले-विषयग्रहणासमर्थे ईक्षणे यस्य तम् ॥ १ ॥ रा० वि० उक्तदिशा कृपयाऽऽविष्टमेवं विषण्णं अर्जुनं भगवानुवाच । कुतइत्यादि द्वाभ्यां श्लोकाभ्यां । हे अर्जुन? कुतोहेतोस्त्वा-त्वां विषमे-संकटे इदं कश्मलं उपस्थितं-अयं मोहः प्राप्तः । यतः आयैरसेवितं । अस्वर्ग्य-स्वर्गविरोधि अयशस्करं च ॥ २ ॥ त्रि० वि० भगवद्वचनमाह ॥ कुत इति ॥ विषमे-युद्धोपक्रमादसाधारणे काले, कश्मलं-मोहजालं त्वा-त्वां कुतः ममतासुरावेशतः, समुपस्थितं प्राप्तम् । इदं आश्चर्यप्रदं "इ विचित्रे स्मरे पुमान" इति यादवः । कुतइत्यस्य तसिल्प्रत्ययान्तकिं शब्दांगीकारे विपर्यये पर्यवसानाभावेनाक्षेपार्थानुपपत्तेः । अज्ञात्वा प्रश्ने 

संजयउवाच । तं तथा कृपयाऽऽविष्टमश्श्रुपूर्णाकुलेक्षणं । विषीदंतमिदं वाक्यमुवाच मधुसूदनः ॥ १ ॥
श्री भगवानुवाच । कुतस्त्या कश्मलमिदं विषमे समुपस्थितं । अनार्यजुष्टमस्वर्ग्यमकीर्तिकरमर्जुन ॥ २ ॥
क्लैब्यं मा स्म गमः पार्थ नैतत्वय्युपपद्यते । क्षुद्रं हृदयदौर्बल्यं त्यक्त्वोत्तिष्ठ परंतप ॥ ३ ॥

भगवतः सार्वज्ञ्याभावप्रसंगेन, ज्ञात्वा प्रश्ने अग्रे उत्तराभावेन प्रश्नार्थानुपपत्तेश्च । आश्चर्यप्रदत्वकथनेन निन्दने हेतुमाह ।। अनार्येति ॥ आर्यसेवितत्वाभावादित्यर्थः । तदसेवने चेहामुत्र चासुखकरत्वरूपहेतुमाह । अस्वर्ग्यमित्यादि । न स्वर्गाः स्वर्गगतोपभोगाः यस्मात्तत्, इह तु अकीर्तिकरम् ॥२॥ रा० वि० तस्मात्क्लैब्यं कातर्यं मा स्म गमः नैव प्राप्नुहि । हे पार्थैतत्क्लैब्यं त्वयि नोपपद्यते-योग्यं न भवति क्षुद्रं लाघवकरं हृदयदौर्बल्यं-कातर्यं त्यक्त्वोत्तिष्ठ-युद्धाय सन्नद्धोभव । हे परंतप परं शत्रु तापयतीति शत्रुतापन । "द्विषत्परयोस्तापेः" इति खचि "खित्यनव्यस्ये" ति मुमागमः ॥ ३ ॥ त्रि० वि० क्लैब्यमिति ॥ स्त्रीलिंगममताभिमानित्वेन तद्रूपत्वात्स्वतः पुंरूपत्वाच्च ममताऽसुरः क्लीबः अतः क्लैब्यं तदसुरभावं माऽगमः स्म-मागच्छ, 'मा‌ङ्योगे लङ्पि लोडर्थे, स्म शब्देन तदावेशायोग्यत्वं स्मारयति । तदेव स्पष्टयति ॥ नेति ॥ एतत्कश्मलं त्वयि नोपपद्यते न युज्यते, मत्प्रतिबिम्बत्वादिति भावः । अतोनिंदितत्वात् । क्षुद्रं-नीचं, हृदयदौर्बल्यं-मनसोऽनुत्साहरूपं खेदं त्यक्त्वोत्तिष्ठ, युद्धायेति शेषः । अर्जुनं सम्बोधयति । परन्तपेति-शत्रुदमनेत्यर्थः अनेन शक्ति-सद्भावः सूचितः ॥ यद्वा सर्वधर्मरहस्यमाज्ञापयति ॥ परं-आत्मान्यं देहं तप-'अन्तर्णीतण्यर्थात्" कर्शयेत्यर्थः इदं ब्राह्मणधर्मरहस्यं "ब्राह्मणस्थहि देहोऽयं क्षुद्रकामाय नेष्यते । कृच्छाय तपसे चेहे"त्युक्तेः ।। परं-शत्रुं । "परोरिपरमात्मनो" रित्युक्तेः, तप-सन्तापय 'अत्राप्यन्तर्णिच्' इदं क्षत्रियस्य 'शत्रुसन्तापकृद्राजा भवेद्वैमित्रनन्दन'इत्युक्तेः । परं-इदं मौल्येन परमिदमपरं इति, तप-अलोचय "तप आलोचन" इति धातोः, इदं वैश्यस्य परीक्षये व हि तेषां व्यवहारोपपत्तेः । परं-आत्मनः श्रेष्ठं त्रैवर्ण्य तप-सेवस्व "धातूनामनेकार्थत्वात्" इदं शूद्रस्य "शूद्रस्य द्विजशुश्रूषे"त्युक्तेः । परं-प्रमाणश्रेष्टं वेदशास्त्रं, तप-आलोचय, इदं ब्रह्मचारिणः, अध्ययनधर्मत्वात् ।

अर्जुनउवाच । कथं भीष्ममहं संख्ये द्रोणं च मधुसूदन । इषुभिः प्रतियोत्स्यामि पूजार्हावरिसूदन ॥४॥

परं--स्वाश्रमादन्यं आश्रमत्रयं तप--पोषय इदं गृहस्थस्य, त्रिभ्योपि वृत्तिदातृत्वात् । परं-केवलं तप-तपःकुरु, इदं वानप्रस्थस्य, शरीरशोषणधर्मत्वात् । परं-परमात्मानं, तप-आलोचय, इदं संन्यासिनः "यत्सर्वत्र तदीक्षणमित्युक्तेः । एतन्मन्ये तव क्षत्रियत्वात् गृहस्थत्वाच्च, शत्रुमारणं त्रिवर्गपोषणं च स्वधर्म इति भावः ॥ ३ ॥ रा० वि० पुनः स्रेहकारुण्यतया व्याकुलो भगवदुक्तं हितमजानन्नर्जुन उवाच ॥ कथमित्यादिपंचभिः श्लोकैः ॥ हे मधुसूदन मधुदैत्यघातक अरिसूदन-शत्रुनिबर्हण संख्ये-युद्धे भीष्मं द्रोणं कथमहमिषुभिर्बाणैः प्रतियोत्स्यामि । कुतः यतस्तौ पूजा-पूजनीयौ तत इति ॥ ४ ॥ त्रि० वि० पार्थः पुनरप्याक्षिपति ॥ अध्यात्मार्थे ॥ भीष्मं-क्रोधाभिमानिनं रुद्रं, द्रोणं-कामामिमानिनं प्रद्युम्नं ॥ ॥ अंशार्थे ।-भीष्मं-द्युवसुं, द्रोणं बृहस्पतिं, । प्रसिद्धार्थे ।

Pangri_0038

भीष्मं-पितामहं, द्रोणं- गुरुं पूजार्हयोरिषुभिः प्रतियोधनमयुक्तमिति भावः ॥ ४ ॥ रा० वि० ननु चैतदहनने राज्याप्राप्तेः देहनिर्वाहो न स्यादित्यत आह गुरूनिति । इह महानुभावान्-भगवद्भक्त्यादि गुणसंपन्नान्द्रोणादिगुरून हत्वा इह लोके भैक्ष-भिक्षयोपलब्धं अन्न भोक्तुं श्रेयः-वरं । पारत्रिकदुःखाभावादिति भावः । हि यतोऽतो न योत्स्यामीत्यन्वयः । न केवलं तेषां हनने पारत्रिकदुःखं किंतु इहाप्यतिदुःखमित्याह । हत्वेति । अर्थ कामयत इत्यर्थकामास्तान् गुरून्हत्वा तैर्भुज्यमानांस्तानेव भोगांस्तद्रुधिरेण प्रदिग्धान् प्रकर्षेण लिप्तांस्तदीयासनेष्वेवोपविश्य इह मुंजीय अनुभवेयं । तदेतत्परलोकदुःखादतिशयितं दुःखमिति भावः ॥ ५ ॥ त्रि० वि० क्षत्रियस्य निषिद्धयोरपि गुरुहिंसाभिक्षयोः कदाचित्प्राप्तौ किमेकतरं विधेयमिति संशयस्य विशेषबलेन सिद्धान्तमभिधायापि पुनः सन्देहमाह ॥ गुरूनिति ॥ ॥ अध्यात्मार्थे ॥ हिमहानुभावानितिपदं, हिमं हन्तीति हिमहा-अग्निः "अग्निर्हिमस्य भेषज" मिति श्रुतेः, तदु-

गुरून् हत्वा हि महानुभावांच्छ्रेयो भोक्तुं मैक्ष्यमपीह लोके । हत्वाऽर्थकामांस्तु गुरुनिहैव भुंजीय भोगान्नुधिर प्रदिग्धान् ॥ ५ ॥

पलक्षितज्योतिरहः शुक्लादेरपि गृहणम्, तं अनुभावयन्ति-ज्ञापयन्तीति तान्-मोक्षमार्गोपदेशिकानिति यावत् । वक्ष्यति च "अग्निर्जोति" रित्यादि । तान् गुरून् हत्वा इह लोके-अस्मिन्देहे भैक्ष्यं-याचितसुकृतफलं भोक्तुं श्रेयः-उचितम् ॥ निषित्धयोहिंसाप्रतिग्रहयोमध्ये दुष्ट-हिंसाया औचित्येऽपि सहिसापेक्षया प्रतिग्रहस्यैवौचित्यमिति भावः । अत्र न भैक्ष्यभोजने तात्पर्य किन्तु गुर्वहिंसायाम् ॥ ॥ अंशार्थे ॥ गुरून-अर्जितान्, अहिमहानुभावान्-अहिः वृत्रः "व्यूहवृन्दे प्यहिर्वृत्रे" इत्यमरः, माहानुभावः-महः-यज्ञोत्सवं प्रति अनुगतः भावः-विष्णुर्यस्य सबलिः "महउद्धवउत्सवः" इत्यमरः, "भूतकृद्भूतभृद्भाव" इत्युक्तेः, आद्यर्थे बहुवचनम्, तान् अहत्वा-न शरणं गत्वा "हनहिंसागत्यो” रिति धातोः । इह लोके-स्वर्गे । मैक्ष्यं दध्यङ्ऋषये भिक्षितं वज्रं, उपेन्द्राय भिक्षितं बल्यधीनं राज्यं चेत्यर्थः । भोक्तुं श्रेयः ।

Pangri_0039

अत्रापि न भैक्ष्यभोजने तात्पर्य किन्तु शत्रोरशरणागतौ ॥ ॥ प्रसिद्धार्थे । महानुभावान्-महासामर्थ्यवन्तः । यद्वा । गुरुन-द्रोणादीन्, महानुभावान्-भीष्मादीन्, अहत्वा, इह लोके-भुवि, भैक्ष्यं-भिक्षितान्नं भोक्तुं श्रेयोवेत्येका कोटिः ॥ अपरामाह ॥ ॥ इत्वेति ॥ पूर्वार्धगतोऽपि शब्दः अत्र विकल्पार्थे योज्यः ॥ अपिवेत्यर्थः ॥ ॥ अध्यात्मार्थे । अर्थकामान-अर्थकामरूपपुमर्थान्प्रति गुरून्-गुणान्, रुधिरप्रदिग्धान् रुधिरेण-शोणितेन प्रकर्षतोदिग्धाः स्त्रीदेहाः 'शोणितातिरेके स्त्रीभव'तीति वचनात्, ते सन्त्येषामिति "अर्शआद्यच्" स्त्रीरूपानज्ञानिनइति यावत् । हत्वा-ज्ञात्वा 'गत्यर्थानां ज्ञानार्थत्वात्' । इह-अस्मिन् शरीरएव, भोगान-ईश-प्रापितानिति शेषः भुंजीय-भोक्ष्ये ॥ ॥ अंशार्थे । अर्थकामान्-मातुला सुरार्थकामवतोगुरून्-विश्वरूपादीन् । रुधिरप्रदिग्धान् कृत्वेति शेषः । हत्वा च इहैव भोगान् स्वयत्नार्जितभोगान् भुंजीय ॥ ॥ प्रसिद्धार्थ ॥ आर्थकामान्-आ-ईषत्, उदरपूर्तिमित-

नचैतदिद्मः कतरन्नोगरीयो यदा जयेम यदि वा नो जयेयुः । यानेव हत्वा न जिजीविषामस्तेऽवस्थिताः
प्रमुखे धार्तराष्ट्राः ६ ॥

त्वात्, स्वल्पमर्थं कामयानान् गुरून्-द्रोणादीन्, हत्वा इहैव-अत्रैव, रुधिरप्रदिग्धान्-गुर्वादिकृतक्षतजमिश्रितान्, भोगान् भुंजीय इदं श्रेयोवेत्यपरा कोटिः ॥ ॥ प्रतिग्रहापेक्षया राज्यभोगार्थमल्पार्थकामनया वैष्णवद्वेष्टत्वेन दुष्टहननमेव श्रेयस्करमिति भावः ॥ एवं समानोभयकोटिकत्वात् संशयइत्याशयः ॥ ५ ॥ रा० वि० पापमंगीकृत्य युद्धकरणेऽपि जयः संदिग्ध एवेत्याह ॥ नचैतदिति ॥ द्वयोर्मध्ये नः-अस्माकं कतरत् किन्नाम गरीयः-अधिकतरं भविष्यतीति न विद्यः । तदेव द्वयमाह ॥ यद्वेति ॥ यद्वा, एतान्वयं जयेम-जेष्यामः । यदि वा नः अस्मानेते जयेयुः जेष्यतीति । किंचास्माकं जयोपि पराजयतुल्यएव फलतइत्याह ॥ यानेवेति ॥ यानेव हत्वा जीवितुं नेच्छामः त एव धार्तराष्ट्राः संमुखेऽवस्थिताः तस्मात्कार्पण्यदोषेणैतान्हत्वा कथं जीविष्यामइति ॥ ६ ॥ त्रि० वि० तत्संशयापनोदार्थं पृच्छति ॥ नचेति ॥ नः-अस्माकं कतरत्-उक्तोभयकोट्योर्मध्ये कतमं, गरीयः-श्रेयस्करं एतद्वयं न विद्मः न जानीमः ॥

Pangri_0040

भुंजीयेत्यनेन पूर्वमेकवचनस्य प्रकृतत्वेऽपि अत्र विद्यइत्यादि बहुवचनं न केवलमहं न वेद्मि किन्तु एते गुरवोऽपि न विन्दन्ति किं पुनर्मम ज्ञानाभावः इत्येतदर्थ बोध्यम् ॥ किंच यद्वा यदि वयं तान् जयेम तर्हि श्रेयोवा ॥ अथवा ॥ ते-रिपवोऽस्मान् यदि जयेयुः तर्हि श्रेयोवेत्येतदपि न विद्मः इत्यर्थज्ञापकश्च । ननु जीवनसाधनस्य जयस्यैव सर्वाकांक्षितत्वाच्छ्रेयस्करत्वमिति चेनेत्याह ॥ यानेव इत्वेति ॥ ॥ अध्यात्मार्थे ॥ वयं न जिजीविषामः जीवितुमिच्छामः । तर्हि किमित्यत आह ॥ त्वेति । त्वा-त्वां प्रति, याने-प्रापणे मामिति शेषः, वह-आवह इदमेवेच्छामीत्यर्थः ॥ ननु त्वया स्वस्य गतिः प्रार्थिता बहुवचनप्राप्तगुर्वादीनां तु कागतिरित्यतश्राह ॥ तइति ॥ ते-तव, प्रमुखे-प्रसृतमुखे, धार्तराष्ट्रः पाप्मानः अवस्थिताः । वक्ष्यति च "वक्त्राणि ते त्वरमाणाविशन्ति दंष्ट्राकरालानि भयानकानि" इति भयानकत्वसूचकप्रशब्देनैव तेषां दुर्गतिः सूचितेति भावः ॥   ॥ अंशार्थे । धार्तराष्ट्राः-असुराः ते-तव प्रमुखे-अग्रे 'अम-

कार्पण्यदोषोपहतस्वभावः पृच्छामि त्वां धर्मसंमूढचेताः । यच्छ्रेयः स्यान्निश्चितं ब्रूहि तन्मे शिष्यस्तेऽहं
शाधि मां त्वां प्रपन्नं ॥ ७ ॥

र्यादयेति यावत' । व-साम्येन "व वा यथा तथैवेवं साम्ये" इत्यमरः । याने वाहने अवस्थिताः । तानिति शेषः ॥ हत्वा-ज्ञात्वा दृष्ट्वेति यावत् । न जिजीविषामः तद्वधं विना मुमूर्षामइति भावः ॥ ॥ प्रसिद्धार्थे ।-यान् धार्तराष्टान् हत्वा वयमेव न जिजी-विषामः, त एव धार्तराष्ट्राः प्रमुखे अवस्थिताः तस्मात् जयोपि पराजयतुल्यइति भावः ॥ यद्वा । गुरूनहत्वा धार्तराष्ट्रहननमेव कार्य-मित्यत आह ॥ यानिति ॥ यान् द्रोणादीन्हत्वा न जिजीविषामः ते द्रोणादयः, धार्तराष्ट्राः "सप्तसु प्रथमे"ति सूत्रात्, धार्तराष्ट्राणां प्रमुखे-अग्रे अवस्थिताः अतस्तद्वधं विना धार्तराष्ट्रहननमशक्यमिति भावः ॥ ६ ॥ रा० वि० कृपणता दोषेणाभिभूतशौर्यलक्षणस्वभावः धर्मसंमूढचेताः-धर्मे संमूढं संदिग्धं चेतो यस्य स तथोक्तस्तादृशोऽहं त्वा-त्वां पृच्छामि । यच्छ्रेयः स्यात्-भिक्षाटन युद्धयोर्मध्ये यच्छ्रेयः स्यात् निश्चितं तन्मे ब्रूहि । किंचाहं ते शिष्यः-शासनाईः अतस्त्वां प्रपन्नं-शरणागतं मां शाधि-शिक्षय ॥ ७ ॥

त्रि० वि० नन्वास्तिकानां भक्तिमतां च संशयापनोदनपटुज्ञानं सुलभमेवेत्यत आइ ॥ कार्पण्येति ॥ ॥ अध्यात्मार्थे ॥ कृपणो-ममताऽसुरः, तदीयः कार्पण्यः सचासौ दोषश्च तेनोपहतो-नष्टः-यः स्वभावः स्वः-स्वतन्त्रो भगवान् "स्वातन्त्र्यात्स्व इति प्रोक्त" इत्युक्तेः, तस्य भावः स्वभावः सद्भावोभक्तिर्वा यस्यस तथा । अतएव धर्मसंमूढचेताः ॥ गुरूनहत्वा भैक्ष्यचरणं धर्मोवा, तान्हत्वा राज्यभोगोवा धर्मः, इति धर्मविषये संमूढे-संशयितं चेतो यस्य सोऽहं त्वां पृच्छामि ॥ प्रष्टव्यमाह यदिति ॥ उभयोर्मध्ये यदन्यतमं निश्चितं श्रेयः स्यात्तन्मे ब्रूहि । इत्थं निश्चितं ज्ञानं गुरवे प्रष्टव्यं किं मां पृच्छसीत्यत आह ॥ शिष्यइति ॥ अहं ते-तव शिष्योऽस्मि । अतो मां शाधि-शिक्षय ॥ आवयोर्गुरुशिष्यत्वं न स्मरामि पूर्वमुपदेशाभावादित्यत उक्तम् ॥ त्वां प्रपन्नमिति ॥ इदानीमेव शरणागतत्वात् गुरुशिष्यत्वारंभोऽस्तु इति भावः ॥ यद्वा ॥ न केवलं मामेव शाधि, त्वां प्रपन्नमपि शाधि-यः यः प्रपन्नः तं शाधीत्यर्थः ।

न हि प्रपश्यामि ममापनुद्याद्यच्छोकमुच्छोषण मिंद्रियाणां । अवाप्य भूमावसपत्नमृद्धं राज्यं सुराणा-
मपि चाधिपत्यं ॥ ८ ॥

मच्छासनेन सर्वशरणागतानामपि संशयापनोदः स्यादिति भावः ॥ ७ ॥ रा० वि० त्वमेव विचार्य यद्युक्तं तत्कुर्वित्यत आहार्जुनः ॥ नहीति ॥ इंद्रियाणामुच्छोषणम्-अतिशोषकरं मदीयं शोकं यत्कर्मापनुद्यादपनयेत्तदहं न पश्यामि । राज्यलाभहेतुयुद्धकर्मैव तादृशमित्यत आह ॥ अवाप्येति ॥ यद्यपि भूमौ निष्कंटकं-समृद्धं राज्यं प्राप्स्यामि तथा सुराणां देवानामाधिपत्यं च प्राप्स्यामि । एवम-मभीष्टं सर्वमवाप्यापि शीकापनोदनोपायं न प्रपश्यामीत्यर्थः । "हत्वार्थकामानि” ति उक्तदिशा सर्वस्यापि दुःखहेतुत्वादिति भावः ॥ ॥ ८ ॥ त्रि० वि० गुरुत्वेनाप्यन्यं वृणु किं मामेव वृणुषे इत्यत आह ॥ नहीति ॥ यदित्यव्ययं, मतो यो मम इन्द्रियाणामुच्छोषणं-स्वस्वव्यापाराक्षमीकरणं शोकमपनुद्यात्, हि यस्मात्तं शोकापनोदकं त्वदन्यमिति शेषः न पश्यामि ॥ यद्वा ॥ येन शोकेन ममेन्द्रि-

Pangri_0041

याणामुच्छोषणं भवति यस्तं शोकमपनुद्यात्-परिहरेत् तमहं त्वदृते नैव पश्यामीत्यन्वयः । दरिद्रस्य शोकापनोदकः कथं युज्येत, सम्राजस्तु युज्यतएवेत्याह ॥ अवाप्येति ॥ निःशत्रुकं समृद्धं पृथिवीराज्यं सुराधिपत्यं च प्राप्यापि त्वां विना अन्यं न पश्यामीत्यर्थः ॥ यद्वा । त्वदन्यादृश्यत्वे हेतुगर्भविशेषणान्याह ॥ अवाप्येति ॥ भूमौ अवाप्य-अवतीर्य स्थितमिति शेषः । असपत्नं-शत्रुरहितं, ऋद्धं-समृद्धं सुराणां देवानां राज्यं-नीराज्यं अर्तिक्याद्युपाचारैरुपास्यमिति यावत् ॥ उपसर्गाणां धात्वर्थद्योतकत्वात् । आधिपत्यं आ-साकल्येन भाधिपत्यं यस्य तं, सवर्णदीर्घत्वात् । अतएतादृशं त्वां विनाऽन्यं न पश्यामीत्त्यर्थः ॥ ८ ॥ रा० वि० ततः किमकरोदर्जुन इति धृतराष्ट्राकांक्षां निराह संजयः । एवमुक्त्वेति । हृषीकेशं सर्वेंद्रियप्रेरकं गुडाकेशो-जितनिद्रः परंतपः-शत्रुतापनः गोविंदं-गाः वेदवाचः प्रतिपादकत्वेन विंदते-लभते इति गोविंदः तं । हेत्याश्चर्ये । महाधैर्यादिगुणवतोप्येवं बुद्धिजीतेति ॥ ९ ॥ त्रि० वि० अर्जु-

संजय उवाच ॥ एवमुक्त्वा हृषीकेशं गुडाकेशः परंतपः । न योत्स्यइति गोविंदमुक्त्वा तूष्णीं बभ्रुव ह ॥९॥

नोक्तिमुपसंहरति ॥ एवमिति ॥    ॥ अध्यात्मार्थे । गुडाकेशः गुडाका-निद्रा, अभिमानिनयन्यायेनात्र तदभिमानिनी दुर्गा लक्ष्यते, सा ईशा-नियंत्री यस्य स जीवः । हे गोविन्द अहं त्वां मुक्त्वा विना स्वातंत्र्येणेति यावत् । परं-शत्रु न योत्स्ये । अतस्वमेव तप-तापय युद्धस्वेति यावत् ॥ मम त्वत्प्रतिबिम्बत्वेन मत्क्रियायाश्च त्वदधीनत्वात् युद्धे त्वत्प्रवृत्तौ मत्प्रवृत्तिः सिद्धैव ॥ अन्यथा नेत्यर्थः ॥ एवं हृषीकेशं-हृषीकाणां-लक्षणया इन्द्रियाभिमानिनां ईशं-भगवन्तं, उक्त्वा तूष्णी वाग्व्यापाररहितः बभूव ह-स्पष्टम् ॥ अंशार्थे ॥ गुडाकेशः-पुरन्दरः हृषीकेशं-उपेन्द्रं ॥ ॥ प्रसिद्धार्थे ॥ हृषीकेशं-कृष्णं गुडाकेशः-अर्जुनः । एवं-पूर्वोक्तप्रकारेणोक्त्वा न योत्स्य इति गोविंदमुक्त्वा ॥ यद्वा । हृषीकेशं-सर्वेन्द्रियप्रेरकं मुक्त्वैव-विस्मृत्यैवेति यावत् । गोविन्दं वाग्विषयमेवमत्वेति शेषः हठान्नयोत्स्यइत्युक्त्वा तूष्णीं बभूव ॥ परन्तपेति धृतराष्ट्रं प्रति सम्बुद्धिः, पाण्डवानां तापदायकेत्यर्थः ॥ ९ ॥

Pangri_0042

रा० वि० ततः किंजातमित्यत आह । तमुवाचेति । हेभारतेति धृतराष्ट्रसंबोधनं । प्रहसन्निवेति परिहासकरवाक्योक्तिद्योतकत्वं हासस्य सूचनायेव शब्दः ॥ १० ॥ त्रि० वि० भगवत्प्रवृत्तिमाह ॥ तमिति ॥ ॥ अध्यात्मार्थे । है भारत-भे-भात्मके विष्णौ, रतः-रतिमान्, भरतः वायुः शिष्यत्वेन तदीय भारत, इति मुमुक्षु प्रति सम्बुद्धिः ॥ यद्वा । भे-विष्णौ, आ-अतिशयेन रत ॥ अंशार्थे । "समानेलोप" इति सूत्रेण भारततेति स्थिते, भान्ति ते भाः देवाः तेषां रत्यर्थ तवं वीणादिकं वाद्यं यस्य स तथा "ततं वीणादिकं वाद्य" मित्यमरः इति धृतराष्ट्राख्यगन्धर्वसम्बुद्धिः ॥ ॥ प्रसिद्धार्थे । 'सर्व मोढुमहं मन्ये ऋतेऽलीकपरं नर' मिति भूम्युक्तेः । भाराः-अनृतत्वेन भूभारभूताः ताः-पाण्डववित्तापहारित्वेन चोराः दुर्योधनादयो यस्मादिति धृतराष्ट्रसम्बुद्धिः । "तकारः कीर्तितश्चोर" इत्येकाक्षरः । हृषीकेशः सर्वेन्द्रियवत्प्रवर्तकः "अर्शआद्यच्" तं-तथावादिनमर्जुनं प्रति प्रहसन्निव किंचिध्हास्यं कुर्वन्

तमुवाच हृषीकेशः प्रहसन्निव भारत । सेनयोरुभयोर्मध्ये विषीदंतमिदं वचः ॥ १० ॥

"किंचित्वेचोभयत्वेच संशये सदृशे तथा । इवकारः प्रयुज्येत न्यक्कारेऽपि च पण्डितै" रिति शब्दनिर्णये । मदतिरिक्तस्यान्यस्ययत्किंचित्स्वातंत्र्याभावेपि इटादयं "नयोत्स्य" इति मन्यते इत्याश्चर्येण किंचित्ध्हास्ययुक्त इति भावः ॥ अतएवान्ते वक्ष्यति । "यद-हंकारमाश्रित्य न योत्स्यइति मन्यसे । मिथ्यैष व्यवसायस्ते प्रकृतिस्त्वां नियोक्ष्यति" ॥ अत्र प्रकृति-शब्देन प्रकृतिनयन्यायात्, विष्णुज्ञेयः । अत एवचात्र हृषिकेशपदगृहणम् । उभयोः सेनयोर्मध्ये विषीदन्तमित्यर्जुनविशेषणं खिद्यन्तमित्यर्थः ॥ ॥ यद्वा ।
सेनयोः-भीमसेनोग्रसेनयोरित्युभयोर्मध्ये अन्तः विषी-विशिष्टचलवान् भूत्वा स्थितइति शेषः । इदं कृष्णविशेषणम् "शकारोबल" मितिश्रुतेः दन्तं-दं-बुद्धिं तनोतीति तत् "दं कलत्रं च बुद्धिश्चे" त्येकाक्षरः "तनु विस्तारे ततोडः" इदं-वक्ष्यमाणं आश्चर्यप्रदं वा "इ विचित्रे

Pangri_0043

स्मरे पुमानि" ति यादवः । वचः उवाच ॥ ॥ इतोऽग्रिमग्रंथस्य श्रीमदाचार्यटीकाकृत्पादादिभिर्यथावद्व्याख्यातत्वान्न वयं तदर्थे यतामहे ॥ एवं भगवता यथावदवबोधितोजीवः सर्वत्र भगवत्स्वातंत्र्यं ज्ञात्वा भगवद्विट्तदनुबन्धिवधे प्रयत्नं कृत्वा मोक्षयोग्यो बभूवेत्यध्यात्मार्थः ॥ ॥ एवमिन्द्रोऽपीत्यंशोर्थः ॥  ॥ एवमर्जुनोपीति प्रसिद्धोर्थः ॥ १० ॥ श्रीमन्नारदशिष्येण श्रीनिवासेन पंचितः ॥ श्रीगीताप्रथमांशार्थस्त्रिविधः स्यात्ध्हरेर्मुदे ॥ १ ॥ यद्यप्ययं गुणैर्हीनोग्रंथः सेनाग्रणीरिव ॥ भाष्यराजपुरोगत्वान्मान्यः स्यात्सततं
सतां ॥ २ ॥ श्रीनारदस्वान्तपद्मास्थित श्रीप्राणवल्लभ ॥ मामुद्धर दयासिन्धोसज्जीवेन्द्रार्जुनादिवत् ॥ ३ ॥ इति श्रीमन्नारदशिष्य पांगरीभीमाचार्यात्मजश्रीनिवासविरचिता श्रीगीतादशश्लोकाधिकप्रथमाध्यायत्रिविधार्थविवृत्तिः समाप्ता ॥-

॥ श्रीगुरुभ्योनमः ॥ अर्जुनोक्तमनूद्य शिष्टाचारप्रदर्शनेन तत्वमुपदिशति ॥ अशोच्यानिति ॥  ॥ हे अर्जुन त्वं पूर्व "दृष्ट्वमेस्वजनं कृष्णे" त्यादिना अशोच्यान्-शोकानर्हान् स्वबान्धवान्, अन्वशोचः-अनुशोचितवानसि । यद्वा । अन्विति पृथक् पदं, अनु-अनन्तरं द्वितीयाध्यायइत्यर्थः, "कथं भीष्ममहं संख्ये" इत्यादिना प्रज्ञावादांश्च भाषसे । एतत्सूचनायैव शोकक्रियायां लङः, भाषणक्रियायां लटः, उपादानं ॥ एतदाश्चर्यमिति भावः । नहि शोकाविष्टे ज्ञानवादोयुज्यते, ज्ञानिनि च शोकसंभवः, त्वयि तु उभयस्यापि दृष्टत्वादित्याशयः । अतस्तवेमे ज्ञानवादाएव न स्युः यतः अर्थकामानिति विशेषणेनैवावध्यत्वाभावं सूचयित्वा पुनः संशेषे । अर्थकामानित्यस्य-भगवद्विडर्थसाधनेच्छून्, धर्ममोक्षविरोधिपुमर्थवत, इति वार्थः ॥ किन्तु प्रकर्षेण जानन्ति ते प्रज्ञाः-पण्डिताः तेषां अवादान्-विरुद्धवादान्, स्वमनीषकल्पितवाक्यानि वा, ब्रूषे इत्येव निश्चीयते इति वाक्यशेषः । तत्र हेतुमाह ॥ पण्डिताः अगतासूनिव-सप्राणानिव लुप्तोपममे-

तत्, गतासून्-मृतान् नानुशोचन्ति, । यद्वा चोह्यर्थे । पण्डिताः अगतासून्-आर्थ-विष्णुप्रीत्यर्थ मृतान् नानुशोचन्ति, किन्तु गतासून्तद्विरोधेन विद्यमानप्राणानेवानुशोचन्ति तेषां जीवन्मृतत्वात् "ते नराः पशवोलोके किं तेषां जीवने फलम् ॥ यैर्न लब्धाहरेर्दीक्षे" त्युक्तेः । अथवा गताः असवः-प्राणाः येभ्यस्ते गतासवः-देहाः तद्विरुद्धत्वादगतासवो-जीवास्तांश्च । "पुरुषस्य मृतौ ब्रह्मन् प्राणाभागतएव तु ॥ अधिदैवं प्राप्नुवन्ति भागशोनुव्रजन्ति त" मित्युक्तेः । नानुशोचन्ति पण्डिताः ॥ "अन्तवन्तइमे देहाइत्यादिना उभयाशोच्यत्वस्य वक्ष्यमाणत्वादिति भावः ॥ इति श्रीनारदानुग्रही पांगरी श्रीनिवासाचार्यकृतव्याख्यानम् ॥ ११ ॥ रा० वि० भगवन्माहात्म्यज्ञानतद्भक्तिपूर्वकं भगवदाराधनरूपतया स्वविहितवृत्तित्वेन वाऽनुष्ठीयमानो नारायणद्विट्तदनुबंधिनिग्रहःक्षत्रियाणां परमोधर्मः तं धर्म बंधुस्नेहादधर्मत्वेनोक्तादिशा शंकमाने अर्जुनं प्रत्युक्तरूपोनिग्रह एव परमधर्मः तद्विरुद्धः सर्वोपि अधर्म इति कृत्स्नगीताशास्त्रेण-

श्री भगवानुवाच । अशोच्यानन्वशोचस्त्वं प्रज्ञावादांश्च भाषसे । गतासूनगतासूंश्च नानुशोचन्ति
पंडिताः ॥ ११ ॥

बोधयिष्यन्नादौ तावदविवेकेन तव शोकइत्याह ॥ अशोच्यानिति ॥ अशोच्यान्-शोकानर्हान् हे पार्थ त्वं अन्वशोचः । यान् वं शोचितवानुभूस्ते, न शोकार्हाइति यावत् । प्रज्ञावादांश्च भाषसे । प्रज्ञयोत्था वादाः प्रज्ञावादाः-स्वबुद्धिमात्रपरिकल्पिता वादाः तान्भः षसे । यौनप्रभाषस ते स्वबुद्धिमात्रपरिकल्पिता वादाः न वृद्धसंमता इति यावत् । यद्वा प्रकर्षेण जानंतीति प्रज्ञाः । "इगुपधज्ञाप्रीकिरःकः" । तेषामवादोःप्रज्ञावादाः-प्राज्ञविरुद्धवादास्तान्प्रभाषसइत्यर्थः । नहि "दृष्ट्वेमं स्वजनं कृष्णे त्याद्यर्जुनवाक्येषु कश्चित्प्राज्ञसंमतवादोऽस्ति । नहि प्राज्ञा नारायणद्विट्तदनुबंधिनिग्रहं अधर्म वदंतीति भावः । ननु आसन्नविनाशास्ते कथमशोच्या इत्यत आह ॥ गतासूनिति ॥ पंडिताः-ज्ञानिनः गतासून् आसन्नविनाशान् अगतासूनिवेत्युपमार्थश्चकारः । जीवतइव तान्नानुशोचंति यतोऽतो न शोच्यास्ते इति तानन्वशोचस्त्वमित्यर्थः ॥

Pangri_0044

॥ ११ ॥ ननु कुतोनशोचंति कुतश्च मदीया वादाः प्राज्ञमतविरुद्धाः । "दृष्ट्वेमं स्वजनं कृष्णे" त्यादिनोपपत्तेरुक्तत्वादिति चेत् । तत्किं तेषां जीवनाशात्तव शोकः उत देहनाशात् । अथ देहान्यात्मनोऽभावाद्देहनाशएव तन्नाश इति ॥ नाद्यः ॥ जीवानामनादिनित्यत्वादित्याह ॥ नत्वेवेति ॥ जातु कदापि अहं न नासं-नासमिति न ॥ किंत्वासमेव ॥ त्वं न नासीः । विपरिणामेन क्रियान्वयः । अपित्वासीरेव । इमे जनाधिपाश्च न नासन् आसन्नेव । अहं यूयं च वयं सर्वे एव अतः परं-अनंतरकाले न न भविष्यामः किंतु भविब्यामएव । अत्र पूर्वोत्तरार्धाभ्यां कालद्वयसंबंधोक्त्याऽनादित्वं नित्यत्वं चोक्तं । वर्तमानकालसंबंधस्तु स्फुटत्वान्नेोक्तः । "द्वौ नञौ

न त्वेवाहं जातु नासं न त्वं नेमे जनाधिपाः । न चैव न भविष्यामः सर्वे वयमतः परं ॥ १२ ॥ ॥

प्रकृतमर्थं, सातिशयं गमयत" इति न्यायेन नञ्द्वयप्रयोगादेवावधारणसिद्धौ पुनस्तदुक्ति "र्नित्योनित्यानां" स्वदेहयोगविगमौ नाम जन्ममृती पुरा । इष्येते ह्येव जीवस्य मुक्तेर्न तु हरेः कचिदि" ति श्रुतिस्मृतिप्रसिद्धिद्योतनार्था । च शब्दोऽनादित्वेन सह, नित्यत्वस्य समुच्चयार्थः । तु शब्दस्तु स्मृत्युक्तदिशा ईश्वरस्येतरेषामिव देहतोप्युत्पत्तिनाशौ नेति विशेषार्थः ॥ तदाह ॥ "ॐ असंभवस्तु सतोऽनुपपत्तेः ॐ" । "ॐ नात्माऽश्रुतेर्नित्यत्वाच्च ताभ्यः ॐ" । इति सूत्राभ्यां । तत्राणुभाष्यमपि । "सोनुत्पत्तिलय" इति । ये तु कृष्णस्येश्वरत्वमनादित्वं च न जानंति तान्प्रति यथाश्रुतैवोक्तयोजना । ये तु तज्ज्ञात्वा जीवानादिनित्यतामेव न जानंति तान्प्रति

१. ॥ २ अ० ३ पा० ३ अ० सू०९ ॥ सतः ब्रह्मणः असंभवस्तु-अनुत्पत्तिरेव, अनुपपतेः अततः सकाशादुत्पतरयोगात् ॥ २ ॥ २अ० ३ पा०
१० अ० सू० १७ ॥ आत्मा-परमात्मा, न-देहनाशाख्यलधवान्नभवति अश्रुतेः-ब्रह्मलयस्य क्वाप्यश्रवणात् ताभ्यः-सनित्योनिर्गुणइत्यादि-श्रुतिभ्यः सकाशात् नित्यत्वात्-ब्रह्मणः नित्यत्वावगमाच्च ।।

Pangri_0045

तु यथैवं पद‌योरध्याहारेण दृष्टांतदार्ष्टांतिकभावेन यथाहं न नासमनादितो वर्ते एवं त्वमेते च सर्वे यूयं न नासुः अनादितो वर्तध्वमिति योजना । अत्रेतौ प्रयोगावभिमतौ-कृष्णत्वदादिचेतना न नाशवंतः भावत्वे सत्यनादित्वात्, नासतइति श्लोके वक्ष्यमाणप्रकृत्यादिवदिति । द्वितीययोजनायां तु, त्वदादयो जनाधिपा न नाशवंतः चेतनत्वे सत्यनादित्वात् कृष्णवदिति, स्वरूपासिद्धिस्तु देहिन इत्यत्र निरसिष्यते । न च साधनवैकल्यं । "नित्यो नित्यानामिति श्रुतेः" । तत्रानादित्वस्याप्युपलक्षणात् । एवं चैवमनादिनित्या जीवाः कथं नाम शोच्याः अनादिनित्यजीवानां नाशभीत्या न योत्स्य इत्यादि त्वदीया वादाः कथं नाम प्राज्ञमतविरुद्धा न भवेयुरिति भावः ॥ १२ ॥ अथ नारदानुग्रही पांगरी श्रीनिवासाचार्यकृतव्याख्यानम् ॥ श्रीगुरुभ्यो नमः ॥ श्रीनृसिंहो जयति ॥

॥ नत्वेवेति ॥ पूर्वत्र नानुशोचन्ति पण्डिता इत्युक्तम्, तेन गतासुविषये पंडितानां शोकाभावः सूचितंः पण्डितत्वं च न घटादिज्ञत्वं,

न कुँ एव अंहंजा तुना आँस ने त्वं ने इंमें जनाधिपाः ने चै ऐंव ने भविष्याः मेंः सर्वे अँर्व यं अंतेंः
परंम् ॥ अंहमिति शेषः
किन्तु सर्वोत्तमत्वज्ञत्वमेव, त्वयि तद्वति जाते सत्येव शोकाभावः स्यादित्याशयेनाह । नत्वेवेति ॥ ॥ अहं, अहंजा-अहंकारो-
त्पन्नाभूतमात्रेन्द्रियपरंपरा । तुना- "तुर्विशेषे च भेदे च स्वसिद्धान्तेऽवधारणे" इति शब्दनिर्णयात्, तुना-स्वसिद्धान्तरूपेण तु-विशेषेण
नैवासं-नाभवम् । अनेन पूर्वमपि भेदःप्रतिपादितः ॥ नन्वस्तु जडैर्भेदः, चेतनैस्त्वभेदः स्यादित्याशंक्य तन्निर। कुर्वस्तावद्वर्तमानैर भेदं
निराकरोति ॥ नत्वमिति ॥ ॥ वं-अर्जुनः, इमे-एतत्कालिका जनाधिपाः- राजानः, अहं तत्तदभिन्नोनास्मीत्यर्थः । युष्मदिदं शब्द-
योर्विद्यमानार्थगमकत्वादिति भावः ॥ अथावशिष्ठभविष्यैरभेदं निराह ॥ ॥ नचैवेति ॥ अहं भविष्या राजानश्च नैव भविष्यामः ॥
मस्तूत्पन्नोत्पद्यमानोत्पत्स्यमानैः क्षुद्रैस्तव भेदः तथापि जगत्सृष्टिसंहारकर्योस्तु तवाभेदः स्यादत आह ॥ मइति ॥ ॥ “मः-

